title,content,source,link
"এক মোটরসাইকেলে চার আরোহী, গাড়িচাপায় নিহত ২","বাগেরহাট সদর উপজেলায় গাড়িচাপায় নিহত হয়েছেন দুই মোটরসাইকেল আরোহী, আহত হয়েছেন অপর দুজন। আজ রোববার সকাল ১০টার দিকে উপজেলার বাদামতলা এলাকায় বাগেরহাট-পিরোজপুর মহাসড়কে এ ঘটনা ঘটে।নিহত দুজন হলেন—বাগেরহাটের শরণখোলা উপজেলার সোনাতলা গ্রামের মান্নান জমাদ্দারের ছেলে মিজান জমাদ্দার (৩৮) ও একই গ্রামের জাফর খানের ছেলে রাব্বি খান (২৫)। আহত দুজন হলেন—একই গ্রামের ফয়সাল খান ও রনি শেখ। নিহত রাব্বি খান মোটরসাইকেলমালিক ও চালক ছিলেন। বাকি তিনজন মোটরসাইকেলটির আরোহী। শরণখোলা উপজেলা পরিষদের ভাইস চেয়ারম্যান হাসানুজ্জামান পারভেজ বলেন, নিজের মোটরসাইকেলে ভাড়ায় যাত্রী পরিবহন করতেন রাব্বি খান। তাঁর মোটরসাইকেলে চারজন একসঙ্গে বাগেরহাটে যাওয়ার পথে দুর্ঘটনার শিকার হন। একটি মামলায় হাজিরা দিতে তিন আরোহী মোটরসাইকেলে বাগেরহাটের আদালতে যাচ্ছিলেন।বাগেরহাটের কাটাখালী হাইওয়ে থানার ভারপ্রাপ্ত কর্মকর্তা মো. মিজানুর রহমান বলেন, খুলনা থেকে বরিশালের উদ্দেশে ছেড়ে আসা ধানসিঁড়ি পরিবহনের যাত্রীবাহী একটি গাড়ি বাগেরহাট-পিরোজপুর মহাসড়কের বাদামতলার চারার ঘর এলাকায় মোটরসাইকেল আরোহীদের চাপা দেয়। এতে পাশে একটি ব্যাটারিচালিত অটোরিকশার সঙ্গে ধাক্কা লেগে মোটরসাইকেলটি গাড়ির নিচে চলে যায়। স্থানীয় লোকজন মোটরসাইকেল আরোহী চারজনকে উদ্ধার করে হাসপাতালে নিয়ে গেলে দুজন মারা যান। এ ঘটনার পর গাড়িচালক পালিয়ে গেছেন, তবে গাড়িটি জব্দ করেছে পুলিশ। বাগেরহাট জেলা হাসপাতালের আবাসিক চিকিৎসা কর্মকর্তা জিয়াউল আদনান বলেন, সকালে দুজনকে মৃত অবস্থায় এবং অপর দুজনকে আহত অবস্থায় হাসপাতালে আনা হয়েছে। আহত দুজনকে প্রাথমিক চিকিৎসা দিয়ে খুলনা মেডিকেল কলেজ হাসপাতালে পাঠানো হয়েছে।",Prothom Alo,https://www.prothomalo.com/bangladesh/district/m698u5phmh
"ইউএনওর গাড়ি খাদে পড়ে এলজিইডির প্রকৌশলী নিহত, আহত ৩","পঞ্চগড়ের তেঁতুলিয়া উপজেলা নির্বাহী কর্মকর্তার (ইউএনও) গাড়ি নিয়ন্ত্রণ হারিয়ে সড়কের পাশের খাদে পড়ে ঠাকুরগাঁওয়ের পীরগঞ্জ উপজেলা প্রকৌশলী আবু সাঈদ (৩৩) নিহত হয়েছেন। এ ঘটনায় তেঁতুলিয়ার ইউএনও ফজলে রাব্বি (৩৩), উপজেলা সমাজসেবা কর্মকর্তা আল আমিন (৩১) ও সহকারী প্রোগ্রামার নবিউল করিম সরকার (৩০) গুরুতর আহত হয়েছেন।গতকাল শনিবার দিবাগত রাত একটার দিকে পঞ্চগড় সদর উপজেলার সাতমেরা ইউনিয়নের চাওয়াই সেতুসংলগ্ন চেকরমারী এলাকায় পঞ্চগড়-বাংলাবান্ধা মহাসড়কে এ দুর্ঘটনা ঘটে। নিহত আবু সাঈদ স্থানীয় সরকার প্রকৌশল অধিদপ্তরের (এলজিইডি) পীরগঞ্জ উপজেলা প্রকৌশলী। এর আগে তিনি তেঁতুলিয়ায় কর্মরত ছিলেন। তিনি গতকাল তেঁতুলিয়ায় বেড়াতে এসেছিলেন বলে প্রশাসন সূত্রে জানা গেছে। আহত তিনজনকে উদ্ধার করে প্রথমে পঞ্চগড় আধুনিক সদর হাসপাতালে ভর্তি করা হয়। পরে তাঁদের মধ্যে সমাজসেবা কর্মকর্তা আল আমিনের অবস্থার অবনতি হওয়ায় তাঁকে রংপুর মেডিকেল কলেজ হাসপাতালে পাঠানো হয়েছে।পুলিশ, ফায়ার সার্ভিস ও স্থানীয় লোকজনের সঙ্গে কথা বলে জানা যায়, মধ্যরাতে ইউএনওর সঙ্গে তাঁর গাড়িতে ওই কর্মকর্তারা পঞ্চগড় শহরের দিকে যাচ্ছিলেন। এ সময় পঞ্চগড়-বাংলাবান্ধা মহাসড়কের চাওয়াই সেতু থেকে কিছুটা উত্তর-পশ্চিমে চেকরমারী বাঁকে গাড়িটি নিয়ন্ত্রণ হারিয়ে একটি গাছের সঙ্গে ধাক্কা লাগে। এরপর সড়কের পাশের খাদে পড়ে যায়। এতে গাড়ির বাঁ পাশের দরজাটি বিচ্ছিন্ন হয়ে যায় এবং বিভিন্ন অংশ দুমড়ে–মুচড়ে যায়। এ সময় প্রকৌশলী আবু সাঈদ গাড়ি থেকে ছিটকে পাশের ঝোঁপে পড়ে ঘটনাস্থলে মারা যান। অপর তিনজন গাড়িতেই আহত অবস্থায় ছিলেন। পরে স্থানীয় লোকজনের মাধ্যমে খবর পেয়ে পুলিশ ও ফায়ার সার্ভিসের সদস্যরা আহত ব্যক্তিদের উদ্ধার করে হাসপাতালে ভর্তি করেন। তেঁতুলিয়া হাইওয়ে থানার ভারপ্রাপ্ত কর্মকর্তা জাকির হোসেন মোল্লা বলেন, অতিরিক্ত গতির কারণে গাড়িটি বাঁকের মধ্যে নিয়ন্ত্রণ হারিয়ে এই দুর্ঘটনা ঘটতে পারে বলে তাঁরা ধারণা করছেন। গাড়িটি তেঁতুলিয়া থেকে পঞ্চগড়ের দিকে যাচ্ছিল। নিহত ব্যক্তির লাশের ময়নাতদন্তের প্রস্তুতি চলছে।পঞ্চগড় ফায়ার সার্ভিসের স্টেশন কর্মকর্তা তুষার কান্তি রায় বলেন, ‘আমরা রাত ১টা ১০ মিনিটের দিকে দুর্ঘটনার খবর পাই। পরে দ্রুত ঘটনাস্থলে গিয়ে আহত তিনজকে উদ্ধার করে হাসপাতালে নিয়ে আসি। পরে পুলিশ লাশ উদ্ধার করে হাসপাতালে নিয়ে আসে।’অসুস্থ থাকায় এ বিষয়ে উপজেলা নির্বাহী কর্মকর্তার বক্তব্য পাওয়া যায়নি। ঘটনার পর আহত কর্মকর্তাদের দেখতে যান জেলা প্রশাসক মো. জহুরুল ইসলাম ও পুলিশ সুপার এসএম সিরাজুল হুদা।",Prothom Alo,https://www.prothomalo.com/bangladesh/district/jufxi69nnz
পরীক্ষা দিতে যাওয়ার পথে পিকআপের চাপায় প্রাণ গেল জান্নাতের,"মাদ্রাসায় পরীক্ষা দিতে যাওয়ার পথে পিকআপের চাকায় পিষ্ট হয়ে চট্টগ্রামের মিরসরাইয়ের এক শিশুশিক্ষার্থীর মৃত্যু হয়েছে। তাঁর নাম আরিবা জান্নাত (৬)। আজ শনিবার সকাল ৮টায় উপজেলার সাহেরখালী ইউনিয়নের দক্ষিণ মঘাদিয়া বেড়িবাঁধ এলাকায় এ দুর্ঘটনা ঘটে। এ সময় আহত হয় অপর এক শিশুশিক্ষার্থী রিনা আক্তার (৭)।জান্নাত দক্ষিণ মঘাদিয়া গ্রামের মো. ইমাম হোসেনের মেয়ে। সে স্থানীয় খেয়ারহাট নূরিয়া সিদ্দিকিয়া দাখিল মাদ্রাসার শিশুশ্রেণির শিক্ষার্থী ছিল। একই মাদ্রাসার প্রথম শ্রেণিতে পড়ুয়া রিনা আক্তার বর্তমানে চট্টগ্রাম মেডিকেল কলেজ হাসপাতালে চিকিৎসাধীন।পুলিশ ও স্থানীয় লোকজন জানায়, আজ সকালে সিএনজিচালিত অটোরিকশায় করে মাদ্রাসায় যাচ্ছিল কয়েকজন শিশুশিক্ষার্থী। পথে বেড়িবাঁধ এলাকায় অটোরিকশাটি দ্রুতগতির একটি পিকআপের সামনে পড়লে চালক দিক পরিবর্তন করার সময় ভেতরে থাকা দুই শিক্ষার্থী ছিটকে নিচে পড়ে যায়। তাদের মধ্যে জান্নাত পিকআপের চাকার নিচে পড়ে গুরুতর আহত হয়। স্থানীয় লোকজন উদ্ধার করে হাসপাতালে নিয়ে যাওয়ার পথে জান্নাতের মৃত্যু হয়। খেয়ারহাট নূরিয়া সিদ্দিকিয়া দাখিল মাদ্রাসার অধ্যক্ষ মো. মফিজুর রহমান প্রথম আলোকে বলেন, ‘আমাদের মাদ্রাসায় এখন বার্ষিক পরীক্ষা চলছে। পরীক্ষা দিতে আসার পথে সড়ক দুর্ঘটনায় মাদ্রাসার শিশুশ্রেণির শিক্ষার্থী আরিবা জান্নাত নিহত হয়। মাদ্রাসার আরও এক শিক্ষার্থী আহত হয়েছে। এ ঘটনায় শিক্ষক ও শিক্ষার্থী সবাই শোকাহত।’এ বিষয়ে সাহেরখালী ইউনিয়ন পরিষদের সদস্য মো. আবদুর রহমান বলেন, পারিবারিকভাবে আরিবা জান্নাতের জানাজা ও দাফনের প্রস্তুতি চলছে।এ বিষয়ে জানতে চাইলে মিরসরাই থানার পুলিশ পরিদর্শক (তদন্ত) দীপ্তেশ রায় বলেন, ‘সড়ক দুর্ঘটনায় শিশুশিক্ষার্থী নিহত হওয়ার বিষয়টি আমাদের জানা নেই। এ বিষয়ে খোঁজ নেওয়া হবে।’",Prothom Alo,https://www.prothomalo.com/bangladesh/district/8eo44l6b0j
‘চালকদের জীবনমান উন্নত না হলে যাত্রী-পথচারীদের প্রতি মায়া হবে না’,"নিরাপদ সড়ক চাই-এর চেয়ারম্যান ইলিয়াস কাঞ্চন বলেছেন, চালকদের জীবনমান যতক্ষণ না উন্নত হবে, তাঁদের জীবনের প্রতি যতক্ষণ মায়া না হবে ততক্ষণ যাত্রী ও পথচারীর প্রতি তাঁদের মায়া হবে না।৩০তম প্রতিষ্ঠাবার্ষিকী উপলক্ষে আজ শুক্রবার দুপুরে ঢাকার জাতীয় প্রেসক্লাবে নিসচা সড়ক দুর্ঘটনায় ক্ষতিগ্রস্ত পরিবারের মধ্যে সহায়তা কার্যক্রমের আয়োজন করেছে। সেখানে সভাপতির বক্তব্যে পরিবহন নেতা ও মালিকদের মন-মানসিকতা পরিবর্তন করা এবং চালকদের জীবনমানের উন্নয়ন করতে আহ্বান জানিয়েছেন ইলিয়াস কাঞ্চন।অনুষ্ঠানে প্রধান অতিথির বক্তব্যে প্রধানমন্ত্রী কার্যালয়ের টেকসই উন্নয়ন লক্ষ্যমাত্রা (এসডিজি)–বিষয়ক মুখ্য সমন্বয়ক মো. আখতার হোসেন বলেন, দেশে পুরোনো গাড়ি বেশি চলে। এগুলো কার্বন নিঃসরণ বেশি করে। ফলে ঢাকা শহরের আকাশ-বাতাস দূষিত হয়ে গেছে। সম্প্রতি দক্ষিণ কোরিয়া সফরের অভিজ্ঞতা তুলে ধরে আখতার হোসেন বলেন, সেখানে গাড়িগুলো হয় হাইব্রিড, নয়তো বৈদ্যুতিক করা হয়েছে। বায়ুদূষণ কমানোর জন্য তারা এটা করেছে। গাড়িগুলো সচল রাখার জন্য নির্দিষ্ট সময় বেঁধে দেওয়া হয়েছে।এসব কারণে কিছুদিন আগে খারাপ অবস্থায় থাকলেও এখন সিউলের বাতাস অনেক পরিষ্কার বলে মন্তব্য করেন আখতার হোসেন। দেশেও এ বিষয়ে সচেতনতার প্রয়োজন রয়েছে বলে মন্তব্য করেন তিনি।দেশের রাস্তা ও গাড়ি কোনোটাই ঠিক নেই বলে মনে করেন বাংলাদেশ স্কাউটের কোষাধ্যক্ষ সাবেক জ্যেষ্ঠ সচিব মো. শাহ কামাল। তিনি বলেন, ‘দেশে যত ধরনের যানবাহন আছে, পৃথিবীর বহু দেশেই এত ধরনের যানবাহন নাই। এখন ভাবতে হবে—কোনটা রাখব, কোনটা বাদ দেব। পৃথিবীর অনেক শহর আছে, যেখানে পায়ে হাঁটা ছাড়া উপায় নাই। শুধু মেট্রোরেল ও বাসে চড়বেন, এর বাইরে কিছু নাই।’ আইন বাস্তবায়নে জিরো টলারেন্স হতে গেলে কিছু টেকনিক্যাল সমস্যা হয় বলে মন্তব্য করেন পুলিশের ঢাকা রেঞ্জের অতিরিক্ত ডিআইজি (ক্রাইম ম্যানেজমেন্ট) মো. সাজ্জাদুর রহমান।নিসচার সাংগঠনিক সম্পাদক এস এম আজাদ হোসেনের সঞ্চালনায় অনুষ্ঠানে বক্তব্য দেন সংগঠনটির ভাইস চেয়ারম্যান মঞ্জুলী কাজী, বেলায়েত হোসেন খান প্রমুখ।সড়ক দুর্ঘটনায় আহত স্বপন পাল ও সড়ক দুর্ঘটনায় নিহত জায়েদা বেগমের মেয়ে সালমা আক্তারকে একটি করে ছাগি দেওয়া হয়। এর মাধ্যমে বছরজুড়ে সড়ক দুর্ঘটনায় হতাহত প্রায় ৩০০ পরিবারকে ছাগি দেওয়ার কার্যক্রমের উদ্বোধন করে নিসচা।",Prothom Alo,https://www.prothomalo.com/bangladesh/07evdrfgmq
"মতামত
আহা, মৃত্যুর সংখ্যা গুনতে আমরা অভ্যস্ত হয়ে যাই","দুই বাসের প্রতিযোগিতায় হাত ছিঁড়ে যাওয়া রাজীব হোসেনের কথা নিশ্চয়ই অনেকের মনে আছে। দুই সপ্তাহ ধরে হাসপাতালে থেকে শেষ পর্যন্ত মারাই গেলেন তিনি। এতিম ছোট দুই ভাইকে নিয়ে থেমে গেল তাঁর জীবনসংগ্রাম। আমরা জানি না, তাঁর সেই দুই ভাই কোথায় আছে। রাজীবের সেই ছেঁড়া হাতের ছবি ছাপা হয়েছিল প্রথম আলোতে। প্রয়াত সাংবাদিক মিজানুর রহমান খান মুঠোফোনে তুলেছিলেন সেই ছবি। ২০১৮ সাল, কর্মসূত্রে আমি তখন ঢাকায় থাকি। পত্রিকায় সেই ছবি দেখে আমার মা উদ্বিগ্ন হয়ে ফোন দিয়েছিলেন। আহা, মায়ের মন। দূরে থাকা সন্তানের নিরাপত্তা নিয়ে যিনি সদা অস্থির থাকেন।আমার মায়ের মতোই একজন জাহানারা বেগম। তাঁর ছেলে মোহাম্মদ সাইফুল আলম আমার বন্ধু। বিশ্ববিদ্যালয়ের সহপাঠী। একই কক্ষে একই বেঞ্চে বসে আমরা ক্লাস করেছি, পরীক্ষাও দিয়েছি। চট্টগ্রাম বিশ্ববিদ্যালয়ের কাছেই ৯-১০ কিলোমিটার দূরে খন্দকিয়ার বাসিন্দা সে। ক্যাম্পাস ও বাড়ি থেকে খুব বেশি দূরে নয়, বড়জোর ৪০-৫০ মিনিটের দূরত্বে নাজিরহাটে বেসরকারি এক্সিম ব্যাংকের একটি শাখায় কর্মরত ছিল সে। দেড় বছরও হয়নি ব্যাংকে যোগদান করেছে। আরও পড়ুনআজ যে শিশু পৃথিবীর আলোয় এসেছে বিয়ের জন্য পাত্রীও খোঁজা হচ্ছিল। দুই ভাই, দুই বোনের মধ্যে সেসহ তিনজনই কর্মজীবী ছিল। তাদের সুখের সংসারে দুঃস্বপ্ন নেমে এল। সিএনজিচালিত অটোরিকশায় ব্যাংক থেকে ঘরে ফিরতে গিয়ে হাটহাজারী পৌরসভায় এক সড়ক দুর্ঘটনায় গুরুতর আহত হয় সে। স্থানীয় বাসিন্দারা রক্তাক্ত অবস্থায় তাকে উপজেলা স্বাস্থ্য কমপ্লেক্সে আনতে আনতে পথেই প্রাণ উবে যায়। বন্ধুদের মেসেঞ্জার গ্রুপে দেওয়া সাইফুলের থেঁতলে যাওয়া মুখের ছবি দেখার সাহস হয়নি।বন্ধু সাইফুল মারা যায় ১৬ নভেম্বর। তার সপ্তাহখানেক আগে হাটহাজারীতে একই সড়কে সিএনজিচালিত অটোরিকশা ও বাসের মুখোমুখি সংঘর্ষে এক পরিবারের সাতজন নিহত হন। এর এক দিন পরই একই সড়ক দিয়ে একই ধরনের সিএনজিচালিত অটোরিকশা দিয়ে যাতায়াত করছিলাম। চালক আগের দিনের দুমড়েমুচড়ে যাওয়া অটোরিকশা ও বাস দেখিয়ে দিলেন।রীতিমতো শিউরে ওঠার মতো। এ মাসের মাঝামাঝি নাজিরহাট এলাকাতেই এক সড়কে স্কুলের গেটে ঢোকার সময় চাঁদের গাড়ির চাপায় মারা যায় তৃতীয় শ্রেণির এক শিশু। তার বাবা একজন মাদ্রাসাশিক্ষক ও মসজিদের ইমাম। জীবনে অনেক মানুষের জানাজা পড়িয়েছেন তিনি। সেই বাবাকে নিয়ে প্রথম আলোর প্রতিনিধি এস এম ইউসুফ উদ্দিনের প্রতিবেদন ছাপানো হলো, ‘জীবনে অনেক জানাজা পড়াইছি, মেয়ের জানাজা পড়াইতে হবে স্বপ্নেও ভাবি নাই।’ শিশুসন্তান হারানো একজন বাবার এই যন্ত্রণার বহিঃপ্রকাশ কীভাবে সহ্য করা যায়। কিন্তু আমরা সহ্য করে যাই। যখন সড়কে বিশৃঙ্খলার জন্য শুধু জনগণের অসচেতনতাকেই দায়ী করা হয়, তখনই বোঝা যায় স্রেফ সদিচ্ছা না থাকার কারণেই রোধ হচ্ছে না ভয়াবহ এই ‘মহামারি’। আইন তৈরি করা হয় ঠিকই কিন্তু সেই আইন প্রয়োগ করতে গিয়ে পরিবহনমালিকদের কাছে বশ্যতা স্বীকার করে নিতে হয়। আমরা জানি না, আর কত নারী বিধবা হলে বা সন্তানহারা হলে আর কত শিশু এতিম হলে তাদের বোধোদয় হবে? হাটহাজারীতে গোটা একটি পরিবারের প্রাণহানির দিন রাতে রাজধানী ঢাকায় দ্রুতগামী ট্রাকের ধাক্কায় মারা যান মোটরসাইকেল আরোহী দুজন বন্ধু। ঢাকায় যে এলাকায় আমি থাকি, সেই ইস্কাটন এলাকায় এ ঘটনা ঘটে। পরদিন যে স্কুল মাঠে জানাজা হলো, তার সামনে দিয়েই আমার হাঁটাচলা। দুই বন্ধু হলেন আরিফুল ইসলাম ও সৌভিক করিম। আরিফুল ইসলাম গণসংহতি আন্দোলনের নেতা আর সৌভিক ছাত্র ফেডারেশনের সাবেক নেতা। তারুণ্যের রাজনীতিতে সুপরিচিত মুখ ছিলেন এই দুজন। একটা সুন্দর ও বৈষম্যহীন দেশ-সমাজ গড়ার যেমন স্বপ্ন দেখেছিলেন তাঁরা, অসংখ্য তরুণকেও সেই স্বপ্ন দেখিয়েছিলেন। কিন্তু এমন স্বপ্নবান তরুণদের কেড়ে নেয় দানব ট্রাক। সামাজিক যোগাযোগমাধ্যমে তাঁদের নিয়ে শোক ও কান্নার পাহাড় জমে। আরিফের শিশুসন্তানের নির্বাক চেহারা আমাদের আরও বেশি বাক্‌রুদ্ধ করে দেয়।গত শনিবার আরিফ ও সৌভিককে নিয়ে এক শোকসভায় সড়ক দুর্ঘটনা নিয়ে আমরা বরাবরের মতোই শুনলাম, এ মৃত্যু কাঠামোগত হত্যার বড় উদাহরণ। প্রতি মাসে রোড সেফটি ফাউন্ডেশন থেকে সড়কে মৃত্যুর পরিসংখ্যানের ই–মেইল পাই। সত্যি বলতে, মৃত্যুর এই পরিসংখ্যানে অভ্যস্ত হয়ে গেছি। দেশে গত এক যুগে সড়ক যোগাযোগে অভাবনীয় উন্নয়ন হয়েছে বললে অত্যুক্তি হবে না। দেশজুড়ে সড়ক যোগাযোগে অনেকগুলো মেগা প্রকল্পও হয়েছে। মানুষের যোগাযোগব্যবস্থা যতটা সহজ হয়েছে, সড়কে মৃত্যুও যেন ততটা ‘সহজ’ হয়ে গেছে। নিরাপদ যাতায়াতের নিশ্চয়তাই যদি না পাওয়া যায়, শত বা হাজার কোটি টাকা খরচ করে চোখধাঁধানো সড়ক নির্মাণের কী যথার্থতা থাকে? আরও পড়ুনশুধু চালকের শাস্তি, বাকিরা কি নিস্তার পাবেন সড়কে এ বিশৃঙ্খলা না থামার কারণ হিসেবে বিশেষজ্ঞরা বলে থাকেন, চালকদের বেপরোয়া মনোভাব, অতিরিক্ত গতি, ত্রুটিপূর্ণ যানবাহন ও সড়ক, দুর্বল ট্রাফিক ব্যবস্থাপনা, পরিবহন সংগঠন ও পুলিশের চাঁদাবাজি এবং জনগণের অসচেতনতা ও আইন না মানা।যুগের পর যুগ ধরে কেন এসব সমস্যার সমাধান হয় না। নিরাপদ সড়কের দাবিতে দু–দুবার আন্দোলনের পরও কেন বেহুঁশ থাকে রাষ্ট্র বা সরকার। যখন সড়কে বিশৃঙ্খলার জন্য শুধু জনগণের অসচেতনতাকেই দায়ী করা হয়, তখনই বোঝা যায় স্রেফ সদিচ্ছা না থাকার কারণেই রোধ হচ্ছে না ভয়াবহ এই ‘মহামারি’। আইন তৈরি করা হয় ঠিকই কিন্তু সেই আইন প্রয়োগ করতে গিয়ে পরিবহনমালিকদের কাছে বশ্যতা স্বীকার করে নিতে হয়। আমরা জানি না, আর কত নারী বিধবা হলে বা সন্তানহারা হলে আর কত শিশু এতিম হলে তাদের বোধোদয় হবে? রাফসান গালিব প্রথম আলোর সম্পাদকীয় সহকারী। ই–মেইল: [email protected]",Prothom Alo,https://www.prothomalo.com/opinion/column/bm1ukmxno4
ঈশ্বরগঞ্জে বালুবাহী ট্রাকের চাপায় ষাটোর্ধ্ব নারী ও এক শিক্ষক নিহত,"ময়মনসিংহের ঈশ্বরগঞ্জে একটি বালুবাহী ট্রাকের চাপায় এক ষাটোর্ধ্ব নারী ও এক শিক্ষক নিহত হয়েছেন। আজ বৃহস্পতিবার সকাল নয়টার দিকে পৌর শহরের ফায়ার সার্ভিস কার্যালয়ের অনতিদূরে ময়মনসিংহ-কিশোরগঞ্জ মহাসড়কে এ দুর্ঘটনা ঘটেছে। নিহত ব্যক্তিরা হলেন উপজেলার বড়হিত ইউনিয়নের পস্তাইল উচ্চবিদ্যালয়ের জ্যেষ্ঠ শিক্ষক আবদুস ছাত্তার (৫৮) ও ঈশ্বরগঞ্জ পৌরসভার দত্তপাড়ার মহল্লার বাসিন্দা ধনতি গৌড় (৬২)। সড়কে দুজনকে চাপা দিয়ে চালক ট্রাকটি নিয়ে দ্রুত ঘটনাস্থল থেকে পালিয়ে যাচ্ছিলেন। এ সময় পেছন থেকে জনতা ও পুলিশ ধাওয়া করে ট্রাকটিকে নান্দাইল উপজেলার কানুরামপুর এলাকায় আটক করে। ট্রাকচালককে আটক করা হয়েছে বলে জানিয়েছেন ঈশ্বরগঞ্জ থানার ভারপ্রাপ্ত কর্মকর্তা মুহাম্মদ মাজেদুর রহমান। তবে তাঁর নাম জানাননি। এ ঘটনায় আইনি প্রক্রিয়া চলমান বলে জানান তিনি। থানা-পুলিশ সূত্রে জানা যায়, আবদুস ছাত্তার ফায়ার সার্ভিস কার্যালয়ের কাছাকাছি এলাকার বাসা থেকে বের হয়ে হেঁটে শহরের দিকে যাচ্ছিলেন। ষাটোর্ধ্ব নারী ধনতি গৌড় দত্তপাড়া মহল্লা থেকে হেঁটে পাশের মহল্লায় যাচ্ছিলেন। একটি বেপরোয়া গতির বালুবাহী ট্রাক হঠাৎ নিয়ন্ত্রণ হারিয়ে তাঁদের দুজনকে চাপা দেয়। গুরুতর আহত অবস্থায় ফায়ার সার্ভিসের একটি দল দুজনকে প্রথমে ঈশ্বরগঞ্জ উপজেলা স্বাস্থ্য কমপ্লেক্সে নিয়ে যায়। হাসপাতালে কর্তব্যরত চিকিৎসক এ সময় ধনতি গৌড়কে মৃত বলে ঘোষণা করেন। অপর দিকে শিক্ষক আবদুস ছাত্তারকে সংকটাপন্ন অবস্থায় ময়মনসিংহ মেডিকেল কলেজ হাসপাতালে পাঠানো হলে সেখানকার চিকিৎসক তাঁকে মৃত বলে ঘোষণা করেন। ",Prothom Alo,https://www.prothomalo.com/bangladesh/district/b38sn33o6r
বিজয় সরণিতে আটকে যাওয়া বাসটি সরানো হয়েছে,"রাজধানীর বিজয় সরণির মেট্রো রেলস্টেশনের নিচে আড়াআড়িভাবে আটকে যাওয়া বাসটি প্রায় দেড় ঘণ্টা পরে সরানো হয়েছে। ওই সড়কে যান চলাচল স্বাভাবিক হয়েছে বলে জানিয়েছে ট্রাফিক পুলিশের তেজগাঁও বিভাগ।আজ বুধবার সকাল ৮টা ২০ মিনিটের দিকে বাংলাদেশ কৃষি উন্নয়ন করপোরেশনের (বিএডিসি) কর্মীদের বহন করা বিআরটিসির একটি বাস ব্রেকের নিয়ন্ত্রণ হারিয়ে বিজয় সরণির উড়োজাহাজ ক্রসিংয়ের কাছে মেট্রো রেলস্টেশনের নিচে আড়াআড়িভাবে আটকে যায়। বিআরটিসির বাসচালক মাসুদ রানা প্রথম আলোকে বলেন, গাড়ির ব্রেকের নিয়ন্ত্রণ হারিয়ে গিয়েছিল। সামনে ছিল একটি ব্যক্তিগত গাড়ি। সেটিকে রক্ষার জন্য তাঁকে ঘুরতে হয়। তাতেই বাসটি মেট্রো রেলের নিচে রাস্তার পাশের গ্রিলে আটকে যায়।ট্রাফিক পুলিশের তেজগাঁও বিভাগ জানিয়েছে, সকাল ৯টা ৫০ মিনিটের দিকে বাসটি সরিয়ে নেওয়া সম্ভব হয়।এ দিকে দুর্ঘটনার পরে পরিকল্পনা মন্ত্রণালয়ের দিক থেকে বিজয় সরণির দিকে আসা বাসগুলো বন্ধ করে দেওয়া হয়। এতে আগারগাঁও থেকে খামাড়বাড়ী–ফার্মগেট–মতিঝিলগামী যাত্রীরা ভোগান্তিতে পড়েন। একটি বেসরকারি প্রতিষ্ঠানের কর্মী হাফিজুর রহমান সকাল আটটায় শেওড়াপাড়া থেকে কারওয়ানবাজারের উদ্দেশে রওনা হন। কিন্তু পরিকল্পনা কমিশনের পাশের সড়কে এসে তিনি যানজটে পড়েন। সেখানে বেশ কিছুক্ষণ অপেক্ষা করে বিকল্প পথে তিনি গন্তব্যে যাওয়ার চেষ্টা করেন। হাফিজুর রহমান বলেন, আজকে অফিসে যেতে নির্ধারিত সময়ের চেয়ে অন্তত ঘণ্টাখানেক বেশি সময় লাগবে।পুলিশের অতিরিক্ত উপমহাপরিদর্শক (ডিআইজি) ও ঢাকা মেট্রোপলিটন পুলিশের (ডিএমপি) ট্রাফিক বিভাগের উপকমিশনার (ডিসি) মোস্তাক আহমেদ জানান, সড়কে আটকে যাওয়া বাসটি সরানো হয়েছে। এখন যান চলাচল স্বাভাবিক রয়েছে।দুর্ঘটনায় পড়া বাসটি আটক করেছে পুলিশ। এ বিষয়ে আইনি ব্যবস্থা নেওয়ার প্রক্রিয়া চলছে বলে জানান ট্রাফিক পুলিশের ডিসি মোস্তাক আহমেদ। আরও পড়ুনবিজয় সরণিতে রাস্তায় আটকে গেছে বাস, যানজট",Prothom Alo,https://www.prothomalo.com/bangladesh/capital/7uwkl4mvut
বরিশালে ট্রাকচাপায় মেডিকেলশিক্ষার্থীর মৃত্যুর প্রতিবাদে বিক্ষোভ,"বরিশাল নগরে ট্রাকচাপায় শের-ই-বাংলা মেডিকেল কলেজের শিক্ষার্থী তৌফিক আহম্মেদ ওরফে শুভর (২৩) মৃত্যুর প্রতিবাদে বিক্ষোভ সমাবেশ করেছে গণতান্ত্রিক ছাত্র কাউন্সিল বরিশাল জেলা শাখা। আজ মঙ্গলবার বিকেল চারটায় নগরের সদর রোডের অশ্বিনী কুমার হলের সামনে এই সমাবেশ হয়। গণতান্ত্রিক ছাত্র কাউন্সিলের জেলা সংগঠক হুজাইফা রহমানের সঞ্চালনায় এবং কেন্দ্রীয় সাংগঠনিক সম্পাদক সুজয় শুভর সভাপতিত্বে বিক্ষোভ সমাবেশে বক্তব্য দেন ছাত্র কাউন্সিলের বরিশাল বিশ্ববিদ্যালয় শাখার সংগঠক অনিকা সিঁথি, সাগর মিত্র, ভূমিকা সরকার, মৃত্যুঞ্জয় রায়, জেলা সংগঠক রাকিব মাহমুদ প্রমুখ। সমাবেশে বক্তারা বলেন, তৌফিককে মহাসড়কে খুন করা হয়েছে। এই খুনের বিচার রাষ্ট্রকে করতেই হবে। বক্তারা আরও বলেন, বরিশাল নগরে কোনো বাইপাস সড়ক নেই, ফলে দূরপাল্লার ভারী যানবাহন ও হালকা যান একই সড়কে যাতায়াত করে, যেটা দুর্ঘটনার মাত্রা বাড়ার অন্যতম কারণ। ফলে অনতিবিলম্বে বরিশাল সিটি এলাকার বাইরে দিয়ে একটি বাইপাস সড়ক নির্মাণ করতে হবে। লাইসেন্স ও ফিটনেসবিহীন যানবাহনের চলাচল নিষিদ্ধ করতে হবে। বক্তারা বরিশাল নগরে সড়কের অরাজকতা দূর করতে সিটি করপোরেশনের পক্ষ থেকে নগর পরিবহনের ব্যবস্থা করার দাবি জানান। এদিকে, তৌফিকের মৃত্যুর প্রতিবাদে সড়ক অবরোধ করে বিক্ষোভ করেছেন তাঁর সহপাঠীরা। আজ বেলা একটার দিকে বরিশাল শের-ই-বাংলা মেডিকেল কলেজ ক্যাম্পাস থেকে বিক্ষোভ মিছিল শুরু হয়। মিছিলটি নগরের বান্দ রোড হয়ে আমতলার মোড় এলে সড়ক অবরোধ করেন শিক্ষার্থীরা। এ সময় বরিশাল-কুয়াকাটা মহাসড়কের দুই পাশে দীর্ঘ যানজটের সৃষ্টি হয়। পরে কলেজ প্রশাসন ও পুলিশের আশ্বাসে বেলা আড়াইটার দিকে অবরোধ তুলে নেন অবরোধকারী শিক্ষার্থীরা। বরিশাল শের-ই-বাংলা মেডিকেল কলেজের অধ্যক্ষ ফয়জুল বাশার বলেন, ‘শিক্ষার্থীদের দাবির প্রতি আমরাও একমত। নিরাপদ সড়ক প্রতিষ্ঠার জন্য আমরা সিটি মেয়র ও নগর পুলিশকে নিয়ে অবিলম্বে একটি যৌথ সভা করব। নিরাপদ সড়ক প্রতিষ্ঠায় যেসব উদ্যোগ নেওয়া প্রয়োজন, তা নেওয়া হবে। তৌফিকের মৃত্যুর জন্য দায়ীদের বিরুদ্ধে যথাযথ আইনগত ব্যবস্থা ও শাস্তি নিশ্চিতের ব্যাপারে পুলিশ প্রশাসন আমাদের আশ্বস্ত করেছে।’ তৌফিক বরিশালের বাকেরগঞ্জ উপজেলার গোমা এলাকার মো. মতিউর রহমানের ছেলে। তিনি বরিশাল শের-ই–বাংলা মেডিকেল কলেজের চতুর্থ বর্ষের শিক্ষার্থী ছিলেন। সোমবার রাত পৌনে ৯টার দিকে তৌফিক আহম্মেদ অটোরিকশায় করে নগরের নথুল্লাবাদ বাস টার্মিনালের দিকে যাচ্ছিলেন। ঢাকা-বরিশাল মহাসড়কের সিঅ্যান্ডবি রোড বৈদ্যপাড়া গলির মুখে বিপরীত দিক থেকে আসা একটি ট্রাক সামনে থেকে ওই অটোরিকশাকে চাপা দেয়। এতে অটোরিকশা থেকে ছিটকে পড়েন তৌফিক। তাঁর মাথা ট্রাকটির চাকার নিচে পড়ে। এতে ঘটনাস্থলেই তাঁর মৃত্যু হয়। এ সময় গুরুতর আহত হন অটোরিকশার চালক মিজানুর রহমান (৪০)। তাঁকে বরিশাল শের-ই–বাংলা মেডিকেল কলেজ হাসপাতালে ভর্তি করা হয়েছে। বরিশাল মেট্রোপলিটন পুলিশের অতিরিক্ত উপকমিশনার ফজলুল করিম বলেন, ঘটনার পর ট্রাকসহ চালক রিয়াদ হোসেনকে আটক করা হয়েছে। তিনি মাগুরা জেলার বাসিন্দা। তাঁর বিরুদ্ধে আইনগত ব্যবস্থা নেওয়া হবে। ",Prothom Alo,https://www.prothomalo.com/bangladesh/district/euagpbqsa9
"চোখের সামনে সড়ক দুর্ঘটনা, অচেনা ব্যক্তির জীবন বাঁচালেন শামি","সদ্য সমাপ্ত বিশ্বকাপে সর্বোচ্চ ২৪ উইকেট নিয়ে ভারতবাসীর কাছে ‘বীর’ হয়ে উঠেছেন মোহাম্মদ শামি। ভারত বিশ্বকাপ জিততে না পারলেও শামির অসাধারণ বোলিং মুগ্ধতা ছড়িয়েছে। দেশটির প্রধানমন্ত্রী নরেন্দ্র মোদি থেকে শুরু করে সাধারণ মানুষের কণ্ঠে ৩৩ বছর বয়সী ফাস্ট বোলারের প্রশংসা ঝরেছে।সেই শামি এবার মাঠের বাইরেও বীরত্বপূর্ণ কাজ করে সবার মন জিতে নিলেন। ভারতের উত্তরাখন্ড রাজ্যের পার্বত্য শহর নৈনিতালের কাছাকাছি এক ব্যক্তি ভয়াবহ সড়ক দুর্ঘটনার কবলে পড়েছিলেন। ঠিক সে সময় শামি তাঁর গাড়ি নিয়ে ওই রাস্তা দিয়ে যাচ্ছিলেন। অচেনা সেই ব্যক্তিকে দুর্ঘটনায় পড়তে দেখে সঙ্গে সঙ্গে গাড়ি থামান শামি এবং তাঁকে উদ্ধার করে প্রাথমিক চিকিৎসা দেন। গত রাতে ইনস্টাগ্রামে সেই ঘটনার ভিডিও পোস্ট করেছেন শামি। ভিডিওতে দেখা যায়, দুর্ঘটনার পর একটি গাড়ি পাহাড়ি ঝোপে পড়ে আছে। ভাগ্যিস গাড়িটি একটি গাছের সঙ্গে ধাক্কা খেয়েছিল, নয়তো পাহাড় থেকে আরও নিচে পড়ে যেত। তখন হয়তো এই ব্যক্তিকে বাঁচানো সম্ভব হতো না। গাড়িতে থাকা ব্যক্তিকে শামিসহ আরও কয়েকজন বের করে আনেন। এরপর আহত ব্যক্তির হাতে শামি নিজেই ব্যান্ডেজ লাগিয়ে দেন। পোস্টে শামি লিখেছেন, ‘কাউকে বাঁচাতে পেরে আমি খুব খুশি। আল্লাহ তাকে দ্বিতীয় জীবন দিয়েছেন। নৈনিতালের পাহাড়ি রাস্তায় আমার গাড়ির ঠিক সামনেই তার গাড়ি পাহাড় থেকে নিচে পড়ে যায়। আমরা তাকে নিরাপদে বের করে এনেছি।’ শামির এমন মানবিকতা সবার প্রশংসা কুড়াতে শুরু করেছে। একজন লিখেছেন, ‘একটাই তো হৃদয়, আর কতবার জিতবেন?’ আরেকজন লিখেছেন, ‘মাঠ এবং মাঠের বাইরে দুই জায়গাতেই নায়ক।’  বিশ্বকাপ শেষ হওয়ার চার দিনের মধ্যে আবার মাঠে নেমে পড়েছে দুই ফাইনালিস্ট ভারত ও অস্ট্রেলিয়া। দুই দল খেলছে পাঁচ ম্যাচের টি-টোয়েন্টি সিরিজ। তবে শামিসহ বিশ্বকাপ দলে থাকা বেশির ভাগ খেলোয়াড়কে সেই সিরিজ থেকে বিশ্রাম দিয়েছে ভারতীয় ক্রিকেট বোর্ড (বিসিসিআই)। আরও পড়ুনমোদির সঙ্গে আলিঙ্গন নিয়ে যা বললেন শামি ভারতীয় সংবাদমাধ্যম নিউজ ১৮ জানিয়েছে, এই ছুটিতে শামি নৈনিতালে গিয়েছিলেন একটি স্কুলের অনুষ্ঠানে অংশ নিতে। তাঁর বোনের মেয়ে সেখানকার সেন্ট মেরি’স কনভেন্ট স্কুলে পড়ে। তিনি সেখানে পৌঁছালে উষ্ণ অভ্যর্থনা জানানো হয়। গত বছরের ডিসেম্বরে গাড়ি দুর্ঘটনায় গুরুতর আহত হন ভারতের উইকেটরক্ষক-ব্যাটসম্যান ঋষভ পন্ত। প্রত্যক্ষদর্শীদের মধ্যে থেকে অনেকেই সেদিন ব্যস্ত ছিলেন পন্তের দামি জিনিসপত্র চুরি করতে। কিন্তু সবার মানসিকতা যে এক রকম নয়, সেটা প্রমাণ করেন দুই ব্যক্তি। পন্তকে চিনতে না পারলেও তাঁরা তাঁকে দ্রুত হাসপাতালে নিয়ে যান। এবার শামিও অচেনা মানুষের বিপদে এগিয়ে এসে মানবতার জয়ধ্বনি বাজালেন। আরও পড়ুন২০২৪ আইপিএলে খেলবেন পন্ত, বললেন সৌরভ",Prothom Alo,https://www.prothomalo.com/sports/cricket/gked2yubyh
পার্বতীপুরে কাভার্ড ভ্যানের ধাক্কায় দুজন নিহত,"দিনাজপুরের পার্বতীপুর উপজেলায় কাভার্ড ভ্যানের ধাক্কায় ভ্যানচালকসহ দুজন নিহত হয়েছেন। গতকাল শনিবার রাতে পার্বতীপুর পৌর শহরের হলদিবাড়ি এলাকায় এই দুর্ঘটনায় আহত হয়েছেন আরও দুজন।নিহত দুজন হলেন পার্বতীপুর পৌর শহরের হলদিবাড়ি দোলাপাড়া এলাকার আতিকুর রহমানের ছেলে লালু এবং পার্বতীপুর উপজেলার চণ্ডীপুর ইউনিয়নের উত্তর শালন্দর এলাকার আবদুস সাত্তারের ছেলে আবদুল মজিদ। প্রত্যক্ষদর্শীরা জানান, রাত ৯টার দিকে চণ্ডীপুর থেকে যাত্রী নিয়ে পার্বতীপুর শহরের দিকে যাচ্ছিল একটি ভ্যান। পথে হলদিবাড়ি এলাকায় পৌঁছালে বিপরীত দিক থেকে আসা কুরিয়ার সার্ভিসের একটি কাভার্ড ভ্যান যাত্রীবাহী ভ্যানটিকে ধাক্কা দেয়। এ সময় ঘটনাস্থলেই ভ্যানচালক লালু নিহত হন। আহত হন তিন ভ্যানযাত্রী। স্থানীয় লোকজন তাঁদের উদ্ধার করে পার্বতীপুর উপজেলা স্বাস্থ্য কমপ্লেক্সে নিলে পথিমধ্যে আবদুল মজিদ নামের আরও একজন মারা যান। আহত অপর দুজনকে উন্নত চিকিৎসার জন্য রংপুর মেডিকেল কলেজ হাসপাতালে পাঠানো হয়।পার্বতীপুর মডেল থানার পরিদর্শক (তদন্ত) হাফিজ মো. রায়হান এ ঘটনার সত্যতা নিশ্চিত করেছেন। তিনি জানান, দুর্ঘটনাকবলিত কাভার্ড ভ্যানটি উদ্ধার করা হয়েছে। তবে এর চালক এবং তাঁর সহকারী পালিয়ে গেছেন।",Prothom Alo,https://www.prothomalo.com/bangladesh/district/4vhctapavq
"ট্রাক কেড়ে নিল ছেলে, মেয়ে, নাতনির সঙ্গে ক্যানসার আক্রান্ত ইউনুসের জীবন","‘শারমিন ফোন ধরছে না। ওরা নাকি অ্যাকসিডেন্ট করেছে। হাসপাতালে নাকি ভর্তি নিচ্ছে না। তুমি একটু যাও তো।’ রাজশাহী মেডিকেল কলেজ হাসপাতালের জরুরি বিভাগে কলেজশিক্ষার্থী শারমিনের লাশের পাশে দাঁড়িয়ে কথাগুলো বলছিলেন স্বজন ফরিদা বেগম। তিনি রাজশাহী শহরের বাসিন্দা। ফরিদা বলতে থাকেন, ‘শারমিনের খালু জামালের এই ফোন পেয়েই আমি ৫ মিনিটে হাসপাতালে ছুটে আসি। এসে দেখি লাশের সারি। এর মধ্যে দেখি শারমিনের চাচা আইয়ুব আলীর লাশ। তারপর বুঝতে পারি, শারমিনের দাদার চিকিৎসার জন্য তাঁর সঙ্গে যাঁরা হাসপাতালে আসছিল, তাঁদেরই লাশ এগুলো।’ শারমিনের দাদা ইউনুস আলী (৭৫) ফরিদা বেগমের চাচা। নাটোরের গুরুদাসপুর উপজেলার চরকান্তপুর গ্রামে ইনসাব আলীর বাড়ি। এই দুর্ঘটনায় তিনিও মারা গেছেন। নিহত অন্যরা হলো ইউনুস আলীর মেয়ে পারভীন বেগম (৩৫), ছেলে আইয়ুব আলী ওরফে লাবু (৪০) ও নাতনি শারমিন আক্তার (১৭) এবং অটোরিকশাচালক মোখলেসুর রহমান (৪০)। আরও পড়ুনরাজশাহীতে ট্রাক নিয়ন্ত্রণ হারিয়ে খাদে, দুই নারীসহ নিহত ৫ আজ শনিবার বেলা তিনটার দিকে রাজশাহীর পুঠিয়া উপজেলার বেলপুকুর এলাকায় ট্রাকের চাপায় সিএনজিচালিত অটোরিকশায় থাকা ওই পাঁচজন নিহত হয়েছেন। আর একজন গুরুতর আহত ব্যক্তিকে রাজশাহী মেডিকেল কলেজ হাসপাতালে ভর্তি করা হয়েছে। বিকেল পৌনে পাঁচটার দিকে গুরুদাসপুর থেকে পরিবারের লোকজন রাজশাহী মেডিকেল কলেজ হাসপাতালে আসেন। তখন সব লাশ কাভারের মধ্যে পুরে ফেলা হয়েছে। তাঁরা চেইন খুলে খুলে মুখ দেখছিলেন। তখন এক হৃদয়বিদারক দৃশ্যের অবতারণা হয়। ফরিদা বেগম জানান, দুই বছর আগে তাঁর চাচা ইউনুস আলীর ক্যানসার ধরা পড়ে। কেমোথেরাপি দেওয়ার জন্য সপ্তাহে দুই দিন তাঁকে রাজশাহী মেডিকেল কলেজ হাসপাতালে আনতে হতো। এ জন্য আজ তাঁকে রাজশাহী মেডিকেল কলেজ হাসপাতালে আনা হচ্ছিল। সিএনজিচালিত অটোরিকশা ভাড়া করে তাঁরা আসছিলেন। শারমিন রাজশাহী নগরের শাহ মখদুম কলেজে পড়ে। সে দ্বাদশ শ্রেণির ছাত্রী ছিল। তার কলেজে আসা দরকার। বাড়ি থেকে গাড়ি রাজশাহী আসছিল, তাই সে–ও সঙ্গে আসছিল। আর বাকিরা সবাই চাচার চিকিৎসার জন্য সঙ্গে আসছিলেন। বিকেল চারটার দিকে রাজশাহী মেডিকেল কলেজ হাসপাতালের জরুরি বিভাগে গিয়ে দেখা যায়, পাঁচটি লাশ সারি করে রাখা হয়েছে। ফরিদা বেগম ছাড়া তাঁদের কোনো স্বজন তখনো এসে পৌঁছায়নি। বিকেল পৌনে পাঁচটার দিকে গুরুদাসপুর থেকে পরিবারের লোকজন আসে। তখন সব লাশ কাভারের মধ্যে পুরে ফেলা হয়েছে। তাঁরা চেইন খুলে খুলে মুখ দেখছিলেন। তখন এক হৃদয়বিদারক দৃশ্যের অবতারণা হয়। লাশের চেহারা বিকৃত হয়ে যাওয়ায় তাঁরা কাউকে চিনতে পারছিলেন না। ফরিদা দেখিয়ে দিচ্ছিলেন কোনটা কে। ঘটনাস্থলেই পড়ে ছিল শারমিনের হাতের ব্যাগ। তার মধ্যে তাঁর মুঠোফোনও ছিল। একজন পুলিশ সদস্য সেটি উদ্ধার করে হাসপাতালে এনে তাঁদের এক স্বজনকে দিলেন। ব্যাগটি ধরে একজন নারী কেঁদে উঠলেন। নগরের বেলপুকুর থানার ভারপ্রাপ্ত কর্মকর্তা (ওসি) মো. মামুনুর রশিদ জানান, ট্রাকটি টিসিবির মালামাল নিয়ে রাজশাহী থেকে পাবনার সুজানগরে যাচ্ছিল। আর বিপরীত দিক থেকে সিএনজিচালিত অটোরিকশাটি আসছিল। বেলপুকুর মোড়ে এসে মুখোমুখি সংঘর্ষ হলে ট্রাকটি রাস্তার দক্ষিণ পাশের একটি পান-সিগারেটের দোকানের ভেতরে ঢুকে পড়ে এবং দোকান ভেঙে রাস্তার পাশের খাদে পড়ে যায়। আর অটোরিকশাটি দুমড়েমুচড়ে যায়। একজন প্রত্যক্ষদর্শী জানান, দুর্ঘটনার সময় দোকানের মালিক দেলোয়ার হোসেন দোকানেই ছিলেন। তিনি দোকান থেকে লাফ দিয়ে কোনোরকমে রক্ষা পান। সন্ধ্যা পৌনে সাতটার দিকে রাজশাহী মেডিকেল কলেজের মর্গে লাশগুলোর সুরতহাল প্রতিবেদন তৈরির কাজ চলছিল। আরও পড়ুনট্রাকের চাপায় মাইক্রোবাসের ৭ যাত্রী নিহতের ঘটনায় মামলা, ট্রাকচালক কারাগারে বিকেল পাঁচটায় নাটোরের গুরুদাসপুর উপজেলার চরকান্তপুর পশ্চিম পাড়ায় ঢুকতেই দলে দলে লোকজনকে একই বাড়িতে যেতে দেখা যায়। বাড়িটি ইউনুস আলীর। বাড়ির চত্বরে আত্মীয়স্বজন ও প্রতিবেশীদের ভিড়ে দাঁড়ানোর জায়গা ছিল না। সবাই বলাবলি করছিল, কখন নিহত ব্যক্তিদের মরদেহ বাড়িতে আসবে। ভিড় ঠেলে বাড়ির ভেতরে ঢুকতেই স্বজনদের আহাজারি শোনা যায়। নিহত ইউনুস আলীর তিন ছেলে ও তিন মেয়ে। বড় ছেলে আবু সাঈদ (৪৮) কান্নাজড়িত কণ্ঠে বলেন, ‘আমরা এখন কাদের নিয়ে বাঁচব? আমার একমাত্র মেয়ে শারমিন। সে গত বছর জিপিএ-৫ পেয়ে এসএসসি পাস করেছে। সে রাজশাহী শহরের একটা কলেজে পড়ালেখা করে। সব স্বপ্ন শেষ হয়ে গেল। আমার ভাই লাবুর পরিবারে রয়েছে তার স্ত্রী, সাত বছরের ছেলে নাফিউর ও দুই বছরের মেয়ে মাওয়া খাতুন। ওদের আমি কী বুঝ দিব?’ পারভীন বেগমের বিয়ে হয়েছে বড়াইগ্রাম উপজেলার বাসিদেবপুর গ্রামে। তাঁর স্বামী জাহাঙ্গীর হোসেন বলেন, ‘শ্বশুরের চিকিৎসার পাশাপাশি আমার স্ত্রী নিজেও চিকিৎসা নিতে যাচ্ছিল। সুস্থ হতে গিয়ে লাশ হলো পারভীন। এখন আমি ছেলেমেয়ে নিয়ে কীভাবে চলব...।’ শারমিনের মামাতো ভাই জাহাঙ্গীর আলম বলেন, ‘আমরা এখন সবাই স্বজনদের মরদেহের অপেক্ষায় আছি। শুনেছি তাদের মরদেহ রাজশাহী মেডিকেল কলেজ হাসপাতালে রয়েছে। সেখানে ময়নাতদন্ত শেষে মরদেহ বাড়িতে পাঠানো হবে। খবর পেয়ে সব আত্মীয়স্বজন বাড়িতে আসছেন।’  আরও পড়ুনশৈলকুপায় ট্রাকের চাপায় প্রাণ গেল গৃহবধূর, স্বামী ও মেয়ে আহত",Prothom Alo,https://www.prothomalo.com/bangladesh/district/0ciw4uy3gz
"রাজশাহীতে ট্রাক নিয়ন্ত্রণ হারিয়ে খাদে, দুই নারীসহ নিহত ৫","রাজশাহীর পুঠিয়ায় সড়ক দুর্ঘটনায় দুই নারীসহ পাঁচজন নিহত হয়েছেন। আজ শনিবার বেলা তিনটার দিকে রাজশাহীর পুঠিয়া উপজেলার বেলপুকুর এলাকায় এ ঘটনা ঘটে। এতে একজন গুরুতর আহত হয়েছেন। তাঁকে রাজশাহী মেডিকেল কলেজ (রামেক) হাসপাতালে ভর্তি করা হয়েছে। নিহত ব্যক্তিরা হলেন, নাটোরের গুরুদাসপুর উপজেলার কান্তপুর গ্রামের ইনসাব আলী (৭৫), তাঁর ছেলে আইয়ুব আলী (৩৫), আবু সাঈদের মেয়ে শারমিন আক্তার (১৭), বাকিদেবপুর গ্রামের হাসান আলীর স্ত্রী পারভিন বেগম (৩৫), মুকিমপুর গ্রামের মো. তোফাজ্জলের ছেলে অটোরিকশারচালক মোখলেসুর রহমান (৪০)।  রাজশাহী মহানগর পুলিশের মুখপাত্র জামিরুল ইসলাম জানান, রাজশাহী-ঢাকা মহাসড়কে একটি ট্রাক সিএনজিচালিত অটোরিকশাকে ধাক্কা দেয়। এরপর নিয়ন্ত্রণ হারিয়ে ট্রাকটি একটি দোকানে ঢুকে যায়। পরে ট্রাকটি খাদে পড়ে যায়। হতাহতদের রাজশাহী মেডিকেল কলেজ হাসপাতালে নিয়ে যান ফায়ার সার্ভিসের সদস্যরা। সেখানে পাঁচজনকে মৃত ঘোষণা করেন চিকিৎসক।হাসপাতালের জরুরি বিভাগের চিকিৎসক এম এ জলিল জানান, হাসপাতালে যাঁদের আনা হয়েছিল তাঁদের মধ্যে দুজন নারীসহ পাঁচজন মারা গেছেন। ",Prothom Alo,https://www.prothomalo.com/bangladesh/district/705csyf5v9
"ফুলগাজীতে পিকআপ ভ্যানের সঙ্গে অটোরিকশার সংঘর্ষ, শিশুসহ নিহত ২","ফেনীর ফুলগাজীতে পিকআপ ভ্যানের সঙ্গে অটোরিকশার সংঘর্ষে শিশুসহ দুজন নিহত হয়েছেন। আজ শনিবার সকালে আমজাদহাট-ফুলগাজী সড়কের মনিপুর শনিরহাট এলাকায় এ ঘটনা ঘটে। এ সড়ক দুর্ঘটনায় নিহত শিশুটির বাবা, মা ও নানা আহত হয়েছেন। হতাহত ব্যক্তিরা সবাই অটোরিকশার আরোহী।   নিহত দুজন হলেন অটোরিকশাচালক ফুলগাজীর আমজাদহাট ইউনিয়নের পেনাপুষ্করণী গ্রামের মৃত নূরুল হকের ছেলে সাইফুল ইসলাম (২৫) ও কুমিল্লার চৌদ্দগ্রাম উপজেলার চিওড়া এলাকার আকরাম হোসেনের ছেলে মো. আনাস (১)। ময়নাতদন্তের জন্য লাশ ফেনী সদর হাসপাতালের মর্গে রাখা হয়েছে। আহত ব্যক্তিদের উন্নত চিকিৎসার জন্য ফেনী সদর জেনারেল হাসপাতাল থেকে চট্টগ্রাম মেডিকেল কলেজ হাসপাতালে স্থানান্তর করা হয়েছে। পুলিশ ও প্রত্যক্ষদর্শী সূত্র জানায়, আজ সকালে অটোরিকশাচালক সাইফুল ইসলাম ফুলগাজীর আমজাদ হাট এলাকা থেকে যাত্রী নিয়ে ফেনী শহরের দিকে রওনা হন। সাড়ে নয়টার দিকে আমজাদহাট-ফুলগাজী সড়কের মনিপুর শনিরহাট এলাকায় পৌঁছালে বিপরীত দিক থেকে আসা দ্রুতগামী একটি পিকআপের সঙ্গে মুখোমুখি সংঘর্ষ হয় অটোরিকশাটির। অটোরিকশাটি দুমড়েমুচড়ে সড়কের পাশে উল্টে পড়ে। এতে অটোরিকশার চালক ও যাত্রীরা আহত হন। স্থানীয় লোকজন তাঁদের উদ্ধার করে ফেনী সদর হাসপাতালে নিয়ে যান। সেখানে চিকিৎসক শিশু আনাস ও অটোরিকশাচালক সাইফুলকে মৃত ঘোষণা করেন। আনাসের খালা মরিয়ম জানান, আনাস মা-বাবার সঙ্গে গত তিন দিন আগে চৌদ্দগ্রামের চিওড়া থেকে ফুলগাজীর বসন্তপুর গ্রামে নানাবাড়িতে বেড়াতে এসেছিল। আজ সকালে নানাবাড়ি থেকে ফেরার পথে সড়ক দুর্ঘটনায় শিশু আনাস মারা যায়। ফুলগাজী থানার ভারপ্রাপ্ত কর্মকর্তা (ওসি) মুহাম্মদ আবুল হাসিম জানান, দুর্ঘটনাকবলিত পিকআপ ভ্যান জব্দ ও এর চালককে আটক করা হয়েছে। এ ঘটনায় আইনগত প্রক্রিয়া চলমান।",Prothom Alo,https://www.prothomalo.com/bangladesh/district/81rh40d8zo
নেছারাবাদে ইজিবাইকের চাপায় নারী শ্রমিকের মৃত্যু,"পিরোজপুরের নেছারাবাদ উপজেলায় ইজিবাইকের চাপায় মিনতি রানী সিকদার (৫০) নামের এক নারী শ্রমিকের মৃত্যু হয়েছে। আজ শনিবার সকালে উপজেলার ইন্দেরহাট-দৈহারী সড়কের বেলেডাঙ্গা এলাকায় এ দুর্ঘটনা ঘটে। সড়ক দুর্ঘটনায় নিহত মিনতি রানী সিকদার নেছারাবাদ উপজেলার ছৈলাবুনিয়া গ্রামের রামকৃষ্ণ সিকদারের স্ত্রী। মিনতি রানী সিকদার উপজেলার দৈহারী ইউনিয়নে দরিদ্রদের জন্য ৪০ দিনের কর্মসৃজন কর্মসূচির একটি প্রকল্পের শ্রমিক ছিলেন। পারিবারিক সূত্রে জানা গেছে, মিনতি রানী সিকদার উপজেলার দৈহারী ইউনিয়নে দরিদ্রদের জন্য ৪০ দিনের কর্মসৃজন কর্মসূচির একটি প্রকল্পের শ্রমিক ছিলেন। আজ শনিবার সকালে কাজে যাওয়ার জন্য তিনি বাড়ি থেকে বের হন। সকাল আটটার দিকে  ইন্দেরহাট-দৈহারী সড়কের বেলেডাঙ্গা গ্রামে পৌঁছালে পেছন থেকে একটি ব্যাটারিচালিত ইজিবাইক তাঁকে চাপা দেয়। পরে স্থানীয় লোকজন তাঁকে উদ্ধার করে উপজেলা স্বাস্থ্য কমপ্লেক্সে নিয়ে যায়। এ সময় কর্তব্যরত চিকিৎসক তাঁকে মৃত ঘোষণা করেন। নেছারাবাদ উপজেলা স্বাস্থ্য কমপ্লেক্সের কর্তব্যরত চিকিৎসা কর্মকর্তা অহিদুজ্জামান বলেন, মিনতি রানী সিকদারকে হাসপাতালে মৃত অবস্থায় নিয়ে আসা হয়েছিল।দৈহারী ইউনিয়ন পরিষদের (ইউপি) ৮ নম্বর ওয়ার্ডের সদস্য রাজিব সিকদার বলেন, মিনতি রানী সিকদার কর্মসৃজন কর্মসূচির একটি প্রকল্পের কাজ করতে যাওয়ার পথে সড়ক দুর্ঘটনায় মারা যান।",Prothom Alo,https://www.prothomalo.com/bangladesh/district/kws6f7smf9
মিরসরাইয়ে বেপরোয়া গতির লরি চাপায় ৩ শ্রমিক নিহত,"চট্টগ্রামের মিরসরাইয়ে সড়কের পাশ দিয়ে হেঁটে যাওয়ার সময় নিয়ন্ত্রণ হারানো একটি লরির চাপায় তিন শ্রমিক নিহত হয়েছেন। আজ শনিবার সকাল আটটায় উপজেলার মিরসরাই বিসিক রোড়ের মাথায় ঢাকা-চট্টগ্রাম মহাসড়কের চট্টগ্রামমুখী লেনে এ দুর্ঘটনা ঘটে।নিহত তিনজন গ্যাসলাইন নির্মাণশ্রমিক হিসেবে কর্মরত ছিলেন। তাঁরা হলেন পাবনার সুজানগর উপজেলার সৈখেতুপাড়া এলাকার মো. আবুল কালামের ছেলে মো. আলমগীর হোসেন (৪৫) ও একই উপজেলার রায়পুর এলাকার মালেক ব্যাপারীর ছেলে শফিকুল ইসলাম (৪২) এবং ব্রাহ্মণবাড়িয়ার আশুগঞ্জ উপজেলার আন্দিদিল এলাকার হুমায়ুন কবিরের ছেলে মাসুদ মিয়া (৩৫)। এ দুর্ঘটনায় তাঁদের সঙ্গে থাকা অজ্ঞাতনামা আরও এক ব্যক্তি আহত হয়েছেন। হাইওয়ে পুলিশ ও স্থানীয় লোকজন জানান, আজ সকালে গ্যাসলাইন নির্মাণকারী একটি ঠিকাদারি প্রতিষ্ঠানের কয়েকজন শ্রমিক সকালের নাশতা করে কাজে যোগ দিতে মহাসড়কের পাশ ধরে হাঁটছিলেন। তখন বেপরোয়া গতির একটি লরি নিয়ন্ত্রণ হারিয়ে সড়কের পাশের একটি গাছে ধাক্কা দিয়ে আবার সড়কে ওঠার সময় বেশ কয়েকজন শ্রমিককে চাপা দেয়। পরে পুলিশ ও স্থানীয় লোকজন তাঁদের উদ্ধার করে মিরসরাই উপজেলা স্বাস্থ্য কমপ্লেক্সে নিয়ে যান। চিকিৎসক তিনজনকে মৃত ঘোষণা করেন। অবস্থা গুরুতর হওয়ায় আহত আরেক শ্রমিককে প্রাথমিক চিকিৎসা দিয়ে চট্টগ্রাম মেডিকেল কলেজ হাসপাতালে পাঠানো হয়েছে। চালক বেপরোয়া গতিতে লরি চালানোয় এ দুর্ঘটনা ঘটেছে বলে জানিয়েছেন জোরারগঞ্জ হাইওয়ে পুলিশের ভারপ্রাপ্ত কর্মকর্তা (ওসি) মো. সোহেল সরকার। তিনি প্রথম আলোকে বলেন, লরিচাপায় নিহত তিন শ্রমিকের লাশ হাসপাতাল থেকে থানা হেফাজতে রাখা হয়েছে। চালক পালিয়ে গেলেও দুর্ঘটনাকবলিত লরিটি পুলিশের হেফাজতে আছে। নিহত ব্যক্তিদের বাড়িতে খবর পাঠানো হয়েছে। আইনগত প্রক্রিয়া শেষে লাশ পরিবারকে বুঝিয়ে দেওয়া হবে। পুরো ঘটনা তদন্ত করা হচ্ছে।",Prothom Alo,https://www.prothomalo.com/bangladesh/district/pujcol0ybp
সাতক্ষীরায় সড়ক দুর্ঘটনায় সস্ত্রীক ভারতীয় প্রকৌশলী নিহত,"সাতক্ষীরায় প্রাইভেট কার ও ট্রাকের মুখোমুখি সংঘর্ষে ভারতীয় প্রকৌশলী ও তাঁর স্ত্রী নিহত হয়েছেন। আহত হয়েছেন প্রাইভেট কারের চালক। আজ শনিবার সকাল আটটার দিকে সাতক্ষীরা-খুলনা সড়কে সাতক্ষীরার ৩৩ বিজিবি ক্যাম্পের প্রধান ফটকের সামনে এ দুর্ঘটনা ঘটে।নিহত দুজনের পাসপোর্ট থেকে জানা গেছে, তাঁদের একজনের নাম অসীম কুমার বিশ্বাস (৬০)। অন্যজন তাঁর স্ত্রী ছবি বিশ্বাস (৪৯)। তাঁদের বাড়ি ভারতের পশ্চিমবঙ্গের শিলিগুড়িতে। আহত চালক মো. রফিকুল ইসলাম ওরফে সজীব (৩০) খুলনার দীঘলিয়া এলাকার বাসিন্দা। সাতক্ষীরা কাটিয়া ফাঁড়ির পরিদর্শক উত্তম মিত্র বলেন, বাংলাদেশে খুলনা থেকে মোংলা রেললাইনের যে কাজ চলছে, অসীম কুমার বিশ্বাস ওই প্রকল্পের একজন প্রকৌশলী। তিনি ও তাঁর স্ত্রী খুলনায় থাকতেন। আজ সকালে ভারতে যাওয়ার উদ্দেশে প্রাইভেট কারে করে সাতক্ষীরার ভোমরা ইমিগ্রেশনে যাচ্ছিলেন। পথে দুর্ঘটনা ঘটে। দুজনের লাশ সাতক্ষীরা সদর হাসপাতালে রাখা হয়েছে। প্রাইভেট কার ও ট্রাক পুলিশি হেফাজতে নেওয়া হয়েছে। প্রত্যক্ষদর্শী কয়েকজন বলেন, আজ সকাল আটটার দিকে খুলনার দিকে একটি প্রাইভেট কার সাতক্ষীরার দিকে আসছিল। ওই সময় বিপরীত দিক থেকে একটি ট্রাক খুলনার দিকে যাচ্ছিল। পথে সাতক্ষীরা শহরের ৩৩ বিজিবি ক্যাম্পের প্রধান ফটকের সামনে প্রাইভেট কারের সঙ্গে ট্রাকটির মুখোমুখি সংঘর্ষ হয়। এ সময় ঘটনাস্থলে অসীম ও ছবি মারা যান। আহত চালক রফিকুলকে উদ্ধার করে সাতক্ষীরা সদর হাসপাতালে ভর্তি করা হয়।সাতক্ষীরা সদর হাসপাতালের জরুরি বিভাগের চিকিৎসক সাইফুল ইসলাম বলেন, সকাল সাড়ে আটটার দিকে তিনজনকে হাসপাতালের জরুরি বিভাগে নিয়ে আসা হয়। এখানে আনার আগেই দুজন মারা যান। আরেকজন হাসপাতালে ভর্তি আছেন।",Prothom Alo,https://www.prothomalo.com/bangladesh/district/gj81wlaof6
"বিদ্যুতের খুঁটিতে ধাক্কা, সেন্ট মার্টিন পরিবহনের সুপারভাইজার নিহত","ঢাকা-চট্টগ্রাম মহাসড়কের চট্টগ্রামমুখী লেনের সীতাকুণ্ড এলাকায় নিয়ন্ত্রণ হারিয়ে মহাসড়কের পাশের বিদ্যুতের খুঁটিতে ধাক্কা খায় সেন্ট মার্টিন পরিবহনের একটি যাত্রীবাহী বাস। এতে বাসটির সুপারভাইজার নিহত হয়েছেন। এ ঘটনায় আহত হয়েছেন বাসের আরও তিন যাত্রী। আজ শুক্রবার সকালে উপজেলার সোনাইছড়ি ইউনিয়নের বার আউলিয়ার দরগা এলাকায় এ ঘটনা ঘটে। নিহত সুপারভাইজার মো. ইসমাইল (৩০) ঢাকা ডেমরার পূর্ব বসনগর এলাকার বাসিন্দা। দুর্ঘটনার পর হাইওয়ে পুলিশ বাসটি জব্দ করে থানায় নিয়ে যায়।বার আউলিয়া হাইওয়ে থানার উপপরিদর্শক দীপক কুমার সিংহ প্রথম আলোকে বলেন, সেন্ট মার্টিন পরিবহনের বাসটি ঢাকা থেকে চট্টগ্রামের দিকে যাচ্ছিল। সকালে বার আউলিয়া দরগা এলাকায় নিয়ন্ত্রণ হারিয়ে প্রথমে একটি বিদ্যুতের খুঁটিকে ধাক্কা দেয় বাসটি। পরে সেখানে দাঁড়িয়ে থাকা একটা ট্রাকের সঙ্গে ধাক্কা লাগে। এতে বাসের সুপারভাইজার ঘটনাস্থলে নিহত হন। এ ঘটনায় সড়ক দুর্ঘটনা আইনে একটি মামলা হয়েছে। এ বিষয়ে কুমিরা ফায়ার সার্ভিস স্টেশনের জ্যেষ্ঠ স্টেশন কর্মকর্তা সুলতান মাহমুদ বলেন, সকালে বাস দুর্ঘটনার খবর পেয়ে তাঁরা ঘটনাস্থলে গিয়ে এক ব্যক্তির লাশ উদ্ধার করেন। পরে লাশ পুলিশকে হস্তান্তর করা হয়। পাশাপাশি আহত তিনজনকে হাসপাতালে ভর্তি করা হয়।",Prothom Alo,https://www.prothomalo.com/bangladesh/district/zs0tlr1h17
ফেনীতে সড়ক দুর্ঘটনায় প্রাণ গেল তিনজনের,"ফেনীতে তিনটি পৃথক সড়ক দুর্ঘটনায় তিনজন নিহত হয়েছেন। আজ শুক্রবার সকাল ও গতকাল বৃহস্পতিবার রাতে এসব দুর্ঘটনা ঘটে। আজ সকালের ঘটনায় নিহতের লাশ ময়নাতদন্তের জন্য ফেনী সদর জেনারেল হাসপাতালের মর্গে রাখা হয়েছে। তবে গতকাল নিহত দুজনের লাশ তাঁদের পরিবারের কাছে হস্তান্তর করা হয়েছে। নিহত ব্যক্তিরা হলেন ফেনীর দাগনভূঞা উপজেলার পূর্ব চন্দ্রপুর ইউনিয়নের প্রতাপপুর গ্রামের মো. শাহপরান (৩৫), নোয়াখালীর হাতিয়া উপজেলার রেহানিয়া এলাকার ফারুক উদ্দিন (২৩) ও কুমিল্লার চৌদ্দগ্রাম এলাকার ফল ব্যবসায়ী জাফর আহমদ (৩৪)। আজ সকাল সাড়ে ৯টার দিকে ঢাকা-চট্টগ্রাম মহাসড়কের ফেনীর ফতেহপুর স্টার লাইন ফিলিং স্টেশন সামনের ইউটার্ন দিয়ে সড়ক পার হওয়ার সময় একটি দ্রুতগামী কাভার্ড ভ্যান অপর একটি সিএনজিচালিত অটোরিকশাকে ধাক্কা দেয়। এতে অটোরিকশায় থাকা চালক ও ফল ব্যবসায়ী জাফর আহমদ গুরুতর আহত হন। ফেনী সদর জেনারেল হাসপাতালে নেওয়ার পর জাফর আহমদকে মৃত ঘোষণা করা হয়। অটোরিকশাচালক বর্তমানে চিকিৎসাধীন। অপর দিকে গতকাল রাত ৯টার দিকে ফেনী-নোয়াখালী আঞ্চলিক সড়কের দাগনভূঞা উপজেলার জায়লস্কর ইউনিয়নের সিলোনীয়া এলাকায় পেছনের চাকা ফেটে  দ্রুতগামী একটি মোটরসাইকেল চালকসহ সড়কের ওপর উল্টে যায়। এতে চালক মো. শাহপরান গুরুতর আহত হন। স্থানীয় লোকজন তাঁকে উদ্ধার করে ফেনী সদর জেনারেল হাসপাতালের জরুরি বিভাগে নিয়ে গেলে সেখানে কর্তব্যরত চিকিৎসক তাঁকে মৃত ঘোষণা করেন। এ ছাড়া গতকাল সকাল সাড়ে ১০টার দিকে ঢাকা-চট্টগ্রাম মহাসড়কের ফেনী সদর উপজেলার বিসিক সড়কের মোড় এলাকায় একটি দ্রুতগামী লরি একটি সিএনজিচালিত অটোরিকশাকে ধাক্কা দেয়। এতে অটোরিকশাটি উল্টে সড়কের পাশে পড়ে দুমড়েমুচড়ে যায়। এ সময় অটোরিকশায় থাকা ফারুক উদ্দিন গুরুতর আহত হন। স্থানীয় বাসিন্দারা তাঁকে উদ্ধার করে দ্রুত ফেনী সদর জেনারেল হাসপাতালে নিয়ে ভর্তি করেন। পরে অবস্থার অবনতি হলে তাঁকে চট্টগ্রাম মেডিকেল কলেজ হাসপাতালে নেওয়ার পথে রাত সাড়ে ৮টার দিকে তাঁর মৃত্যু হয়। এ বিষয়ে ফেনীর মহিপাল হাইওয়ে থানার ভারপ্রাপ্ত কর্মকর্তা মোস্তফা কামাল জানান, গতকাল নিহত দুজনের লাশ পরিবারের আবেদনের পরিপ্রেক্ষিতে ময়নাতদন্ত ছাড়াই হস্তান্তর করা হয়েছে। আজ সকালে নিহত জাফর আহমদের লাশ মর্গে রাখা হয়েছে। এ বিষয়ে আইনগত প্রক্রিয়া চলমান।",Prothom Alo,https://www.prothomalo.com/bangladesh/district/kbt7xeeqx9
ডেমরায় যাত্রীবাহী বাস–লেগুনার সংঘর্ষে আরেক যাত্রীর মৃত্যু,"রাজধানীর ডেমরায় আজ বৃহস্পতিবার সকালে যাত্রাবাহী বাসের সঙ্গে হিউম্যান হলার লেগুনার সংঘর্ষের ঘটনায় আরও এক যাত্রীর মৃত্যু হয়েছে। এ নিয়ে এই দুর্ঘটনায় চারজন নিহত হলেন।নিহত ব্যক্তিরা হলেন আসিফ হোসেন ওরফে সুমন (৩৫), উম্মে হাবিবা (১৫), শামসুননাহার  (৫২) ও আবুল হোসেন (৩৫)। তাঁদের মধ্যে আসিফ বেসরকারি আইএফআইসি ব্যাংকের ডেমরার সারুলিয়া শাখা লেনদেন সেবা কর্মকর্তা আর উম্মে হাবিবা মাতুয়াইলের ইসলামিয়া আলিম মাদ্রাসার ষষ্ঠ শ্রেণির ছাত্রী। আসিফ ছাড়া অন্যদের আঙুলের ছাপ নিয়ে জাতীয় পরিচয়পত্র থেকে তাঁদের পরিচয় জানা যায়। আজ সকাল সোয়া ৯টার দিকে ডেমরার পাইটি এলাকায় গুলিস্তান থেকে ছেড়ে আসা একটি যাত্রীবাহী বাসের সঙ্গে বিপরীত দিক থেকে আসা একটি লেগুনার মুখোমুখি সংঘর্ষ হয়। এতে লেগুনার দুই নারীসহ মোট ছয় যাত্রী আহত হন। গুরুতর অবস্থায় তাঁদের ঢাকা মেডিকেল কলেজ হাসপাতালে নেওয়া হয়। এ সময় দুই নারীসহ তিনজনকে কর্তব্যরত চিকিৎসক মৃত ঘোষণা করেন। বেলা তিনটার দিকে সেখানে চিকিৎসাধীন অবস্থায় আবুল হোসেন মারা যান। শামীম হোসেন ও মঈনুদ্দিন নামের দুই যাত্রী এখনো হাসপাতালে চিকিৎসাধীন।ডেমরা থানার ভারপ্রাপ্ত কর্মকর্তা (ওসি) মো. জহিরুল ইসলাম আজ প্রথম আলোকে বলেন, বাস ও লেগুনার চালক ও সহকারীরা পালিয়ে গেছে। তবে দুর্ঘটনা কবলিত দুটি গাড়ি জব্দ করা হয়েছে। দুর্ঘটনায় লেগুনাটি দুমড়েমুচড়ে গেছে। নিহত ব্যাংক কর্মকর্তা আসিফের লাশ স্বজনেরা ঢাকা মেডিকেল কলেজ মর্গে শনাক্ত করেন। পুলিশের অপরাধ তদন্ত বিভাগ (সিআইডি) বাকি তিনজনের আঙুলের ছাপ নিয়ে তাঁদের পরিচয় শনাক্ত করে। আসিফের দুর্ঘটনার খবর পেয়ে তাঁর মা ও স্ত্রী ঢাকা মেডিকেল কলেজ হাসপাতালে ছুটে আসেন। এ সময় আসিফের লাশ দেখে তাঁরা কান্নায় ভেঙে পড়েন।আসিফের স্ত্রী রিমা বিশ্বাস বেসরকারি একটি ব্যাংকের যাত্রাবাড়ী শাখায় কর্মকর্তা। তিনি প্রথম আলোকে বলেন, আজ সকালে ডেমরার বাসা থেকে তাঁরা দুজন কর্মস্থলের উদ্দেশে বেরিয়ে যান। এরপরই এই দুর্ঘটনার খবর পান।আসিফ তাঁর মা ও স্ত্রীকে নিয়ে ডেমরার সারুলিয়া তালতলা মসজিদের পাশে একটি বাসায় থাকতেন। তাঁদের বাড়ি রাজশাহী সদর উপজেলার ঘোড়ামারা সিরোইলে। ২০১৭ সালে আসিফ বিয়ে করেন।আসিফের মা ফেরদৌসী বেগম বারবার ছেলের মরদেহের বুকের ওপর আছড়ে পড়ছিলেন। বলছিলেন, একমাত্র সন্তানকে হারিয়ে তিনি কীভাবে বাঁচবেন? ডেমরা থানার ওসি বলেন, আসিফ সকালে ব্যাংকে পৌঁছানোর পর একটি চেক নিয়ে গ্রাহককে পৌঁছে দিতে ডেমরার দিকে লেগুনায় যাওয়ার পথে দুর্ঘটনার শিকার হন।  মাতুয়াইলের ইসলামিয়া আলিম মাদ্রাসার ষষ্ঠ শ্রেণির ছাত্রী উম্মে হাবিবা সপরিবার ডেমরা স্টাফ কোয়ার্টারে থাকতেন। চার বোনের মধ্যে সে দ্বিতীয় ছিল। তার বাবা আবদুস সোবহান স্যানিটারি মিস্ত্রি। তিনি প্রথম আলোকে বলেন, আজ সকালে বাসা থেকে বেরিয়ে মাতুয়াইলে মাদ্রাসায় যাওয়ার পথে দুর্ঘটনার শিকার হয় বলে পুলিশের কাছ থেকে জানতে পেরেছেন।পুলিশ জানায়, সিআইডি শামসুননাহার ও আবুল হোসেনের আঙুলের ছাপ মিলিয়ে তাঁদের পরিচয় শনাক্ত করেন। শামসুন্নাহারের বাড়ি নারায়ণগঞ্জের কুতুবপুরের। তাঁর বাবা হারিছ উদ্দিন। শামসুননাহার ও আবুল হোসেনের লাশ নিতে তাঁদের স্বজনদের খবর দেওয়া হয়েছে।",Prothom Alo,https://www.prothomalo.com/bangladesh/capital/rowe3tnj2b
ডেমরায় বাসের সঙ্গে সংঘর্ষে লেগুনার ৩ যাত্রী নিহত,"রাজধানীর ডেমরায় আজ বৃহস্পতিবার সকালে একটি যাত্রীবাহী বাসের সঙ্গে হিউম্যান হলার-লেগুনার মুখোমুখি সংঘর্ষে দুই নারীসহ তিনজন নিহত ও তিনজন আহত হয়েছেন। আহতদের ঢাকা মেডিকেল কলেজ হাসপাতালে ভর্তি করা হয়েছে। পুলিশ বলেছে, নিহতদের পরিচয় পাওয়া যায়নি। তারা লেগুনের যাত্রী ছিলেন। ডেমরা থানার ভারপ্রাপ্ত কর্মকর্তা (ওসি) মো. জহিরুল ইসলাম প্রথম আলোকে বলেন, আজ সকাল সোয়া ৯ টার দিকে ডেমরার পাইটি এলাকায় গুলিস্তান থেকে ছেড়ে আস একটি যাত্রীবাহী বাসের সঙ্গে বিপরীত দিক থেকে আসা একটি লেগুনার মুখোমুখি সংঘর্ষ হয়।  এতে লেগুনার দুই নারীসহ মোট ছয় যাত্রী আহত হন। গুরুতর অবস্থায় তাদের সবাইকে ঢাকা মেডিকেল কলেজ হাসপাতালে নেওয়া হয়। এ সময় দুই নারীসহ তিনজনকে কর্তব্যরত চিকিৎসক মৃত ঘোষণা করেন। পুলিশ কর্মকর্তা জহিরুল ইসলাম বলেন, আহত শামীম আহমেদ ও মইনুদ্দিন সহ তিনজনের অবস্থা গুরুতর। অন্যজনের পরিচয় পাওয়া যায়নি।মৃতদেহ তিনটি ময়নাতদন্তের জন্য ঢাকা মেডিকেল কলেজ হাসপাতাল মর্গে রাখা হয়েছে।",Prothom Alo,https://www.prothomalo.com/bangladesh/capital/2lapnjk82m
নক্ষত্রের বাবারা কেন রাস্তায় হারিয়ে যায়,"৫ নভেম্বর পাঁচ বছর পূর্ণ করেছে আণীল নক্ষত্র। জন্মদিনে বাবার সঙ্গে বেশ আনন্দ করেছে। কিন্তু সেই আনন্দ দুই দিনের বেশি স্থায়ী হয়নি। ৭ নভেম্বর না ফেরার দেশে চলে গেছেন তার বাবা। ওই দিন রাতে এক বন্ধুসহ বাইকে ট্রাকের ধাক্কায় সড়ক দুর্ঘটনায় প্রাণ হারান ছোট্ট নক্ষত্রের বাবা আরিফুল ইসলাম আরিফ (৪২)। রাজধানীর ইস্কাটনের ইস্টার্ন টাওয়ারের সামনের সড়কে রাত পৌনে ১২টার দিকে দুর্ঘটনাটি ঘটে। নিহত অপরজন হলেন আরিফুলের বন্ধু সৌভিক করিম (৪০)। ইস্কাটনে আরিফুল ইসলামের বাসায় ১৫ নভেম্বর বিকেলে গিয়ে দেখলাম, নির্বাক হয়ে সোফায় বসে আছেন তাঁর স্ত্রী রেবেকা সুলতানা। ডাইনিং টেবিলে আরিফের বৃদ্ধ বাবা শোকে বাকরুদ্ধ। কিছুক্ষণ পর নিজ ঘরে চলে গেলেন তিনি। রেবেকা কিছুটা স্বাভাবিক হয়ে জানালেন, বাবা আর আগের মতো সবার সঙ্গে কথা বলেন না। বললেন, ‘৭ নভেম্বর রাতে বাসায় ফিরতে দেরি হচ্ছিল দেখে রাত ১২টার দিকে আরিফের মোবাইলে কল করি। ফোন ধরেন হতিরঝিল থানার এসআই। দ্রুত ইস্কাটনের ঘটনাস্থলে যেতে বলেন। গিয়ে দেখি, সব শেষ।’ চোখ মুছতে মুছতে রেবেকা জানান, ‘বাবা হিসেবে আরিফ অসাধারণ। বাসায় থাকলে নিজ হাতে ছেলেকে খাওয়াত, গোসল করাত, রাতে ঘুম পাড়াত। আমি স্কুলের শিক্ষকতা করার কারণে আরিফই ছেলের যত্ন নিত বেশি। বাবা নেই ব্যাপারটা কিছুতেই মানতে পারছে না নক্ষত্র। ভাবছে বাবা কোথাও গেছে, আবার ফিরে আসবে। আবার আমরা একসঙ্গে ঘুরতে যাব পাহাড়ে বা কোনো নদীর কাছে।’  দেয়ালে সাজানো ছবি দেখিয়ে রেবেকা বলেন, ‘১১ বছর বাইক চালায় আরিফ। কোনো দিন কোনো দুর্ঘটনা ঘটেনি। বাইকে করে প্রায়ই আমরা তিনজন দূরে ঘুরতে যেতাম। ঘুরতে খুব ভালোবাসত আরিফ।’ মোবাইল বের করে বারবার দেখালেন, কিছুদিন আগে দুর্গাপূজার ছুটিতে তিনজন বেড়াতে গেছেন নারায়ণগঞ্জে। এ মাসেই আবার পাহাড়ে যাওয়ার কথা ছিলে। সবাই হয়তো একসময় ভুলে যাবে। কিন্তু বাবার ভালোবাসা ছাড়া কীভাবে নক্ষত্র বড় হবে! সবচেয়ে বড় ক্ষতি ছেলেটারই হয়ে গেল। বাবার মৃত্যুর পর থেকেই নক্ষত্র ‘অন্যরকম’ আচরণ করে। সবসময় রেগে থাকে। কারও সঙ্গে কথা বলতে চায় না।  শুধু আরিফুল ইসলাম কিংবা সৌভিক করিমই না, প্রতিদিন সড়ক দুর্ঘটনায় প্রাণ হারাচ্ছে গড়ে ৬৮ জন। বিশ্ব স্বাস্থ্য সংস্থার ২০১৮ সালে প্রকাশিত বৈশ্বিক প্রতিবেদনের বাংলাদেশ ফ্যাক্টশিট অনুযায়ী, বাংলাদেশে সড়ক দুর্ঘটনার কারণে প্রায় ২৫ হাজার মানুষ মারা যায়। গড়ে প্রতিদিন ২২০ জন স্থায়ী পঙ্গুত্বের শিকার হচ্ছে। সড়ক দুর্ঘটনা পৃথিবীতে অষ্টম সর্বোচ্চ মৃত্যুর কারণ। ৫-২৯ বছর বয়সীদের মৃত্যুর প্রধান কারণ। বিশ্বব্যাপী সড়ক দুর্ঘটনার কারণে বছরে সাড়ে ১৩ লাখের বেশি মানুষ মারা যায়। এ ছাড়া ৫০ লাখের বেশি মানুষ মারাত্মকভাবে আহত হয়ে দীর্ঘস্থায়ী ও চিরস্থায়ী পঙ্গুত্বের শিকার হয়। বলা আবশ্যক, ৯০ শতাংশ মৃত্যু ও পঙ্গুত্ব বাংলাদেশের মতো ঘনবসতিপূর্ণ রাষ্ট্রগুলোতে হচ্ছে। প্রতিবছর নভেম্বর মাসের তৃতীয় রোববার পালিত হয় ‘ওয়ার্ল্ড ডে অব রিমেম্বারেন্স ফর রোড ট্রাফিক ভিকটিমস (সড়ক দুর্ঘটনার শিকারদের স্মরণ দিবস)’। যারা সড়ক দুর্ঘটনায় প্রাণ হারিয়েছে বা ক্ষতিগ্রস্ত হয়েছে, তাদের স্মরণে বিশ্বব্যাপী পালিত হয় এ দিবস। এই বছর ১৯ নভেম্বর বাংলাদেশসহ বিশ্বজুড়ে সড়ক নিরাপত্তার লক্ষ্যে দিবসটি পালিত হলো। প্রয়োজনীয় নানা পদক্ষেপ গ্রহণ এবং বিপজ্জনক রাস্তাগুলোকে নতুন করে ডিজাইন করা, গতিসীমা কমানো, যানবাহনের নকশা পরিবর্তনসহ নানা দাবি উপস্থাপিত হয়েছে। রেবেকা ক্ষোভ জানিয়ে বলেন, ‘সড়কে প্রতিদিন এত মানুষ নিহত ও আহত হয়, আবার সবাই ভুলে যায়। আন্দোলন হচ্ছে নিরাপদ সড়ক নিয়ে। কিন্তু কেউ একবিন্দু সচেতনও হয় না। দুর্ঘটনায় আহত হলে দ্রুততম সময়ে হাসপাতালে নেওয়ার জন্য পুলিশের কাছে কোনো অ্যাম্বুলেন্সও থাকে না। সেদিন দ্রুততম সময়ে হাসপাতালে নিলে আরিফ হয়তো বাঁচতেও পারত।’ আরও পড়ুনজীবনসঙ্গী স্বার্থপর হলে কী করবেন আরও পড়ুন ‘কুকুর হইতে সাবধান’ হওয়া কি জরুরি",Prothom Alo,https://www.prothomalo.com/lifestyle/kycvu6g2vp
সড়ক দুর্ঘটনায় নিহতদের স্মরণে মোমবাতি প্রজ্বালন,"‘ওয়ার্ল্ড ডে অব রিমেম্বারেন্স ফর রোড ট্রাফিক ভিকটিমস’ দিবস উপলক্ষে সড়ক দুর্ঘটনায় নিহতদের স্মরণে মোমবাতি প্রজ্বালন ও পদযাত্রা করেছে ঢাকা আহ্‌ছানিয়া মিশন স্বাস্থ্য সেক্টর। আজ রোববার সন্ধ্যায় রাজধানীর শ্যামলীতে আশা টাওয়ারের সামনে প্রধান সড়কে তারা মোমবাতি প্রজ্বালন করে। পরে পদযাত্রার মাধ্যমে শ্যামলী পার্ক মাঠে গিয়ে এই কার্যক্রমের সমাপ্তি হয়। এক সংবাদ বিজ্ঞপ্তিতে এ তথ্য জানিয়েছে ঢাকা আহ্‌ছানিয়া মিশন। মোমবাতি প্রজ্বালন ও পদযাত্রা কর্মসূচিতে আহ্ছানিয়া মিশন স্বাস্থ্য সেক্টরের কর্মকর্তা ও রোড সেফটি কোয়ালিশন বাংলাদেশের সদস্য সংস্থার প্রতিনিধিরা অংশ নেন। এ সময় তাঁরা একটি সড়ক নিরাপত্তা আইনের দাবি জানান।উল্লেখ্য, সড়ক পরিবহন আইন-২০১৮ মূলত মোটরযান আইন। যেখানে মোটরযানের ফিটনেস, লাইসেন্স, রুট পারমিট ও আইন ভঙ্গের জরিমানাকেই প্রাধান্য দেওয়া হয়েছে।",Prothom Alo,https://www.prothomalo.com/bangladesh/capital/6fiawrxy8y
আরিফ ও সৌভিকের মৃত্যু ‘কাঠামোগত হত্যাকাণ্ড’,"সড়ক দুর্ঘটনায় গণসংহতি আন্দোলনের নেতা আরিফুল ইসলাম ও ছাত্র ফেডারেশনের সাবেক নেতা সৌভিক করিমের মৃত্যু রাষ্ট্রীয় ব্যবস্থার মধ্যে কাঠামোগত হত্যা। দেশে সড়ক ব্যবস্থা নিরাপদ না করা, চালকদের লাইসেন্স দেওয়ার ক্ষেত্রে অনিয়ম দূর না হওয়া ও সড়ক দুর্ঘটনায় দায়ী ব্যক্তিদের বিচার না হওয়ায় সড়কে মানুষের মৃত্যুর মিছিল থামছে না। আরিফ ও সৌভিকের মৃত্যু কাঠামোগত হত্যার বড় উদাহরণ।আজ শনিবার রাজধানীর ইঞ্জিনিয়ার্স ইনস্টিটিউশনের সেমিনার কক্ষে আয়োজিত শোক ও স্মরণসভায় বক্তারা এসব কথা বলেন। আরিফ ও সৌভিকের বন্ধু, সুহৃদ এবং স্বজনেরা শোকসভার আয়োজন করেন। সভায় দুই ছাত্রনেতার বন্ধু, পরিবারের সদস্য ও রাজনৈতিক সহকর্মী বক্তব্য দেন। স্মরণসভায় আরিফুল ইসলামের বাবা খায়রুল ইসলাম বলেন, ‘আরিফ ছাত্রজীবন থেকে রাজনীতি করলেও পড়াশোনায় সব সময় ভালো ছিল। পরীক্ষায় ভালো ফলাফল করেছে। সে সমাজের বৈষম্য দূর করতে এবং সত্য পথে চলার কথা বলত।’ তাঁর প্রত্যাশা, আরিফের সেই পথে তাঁর রাজনৈতিক সহকর্মীরা চলবেন।আরিফ ও সৌভিকের মৃত্যুকে কাঠামোগত হত্যাকাণ্ড বলে উল্লেখ করেন গণসংহতি আন্দোলনের প্রধান সমন্বয়কারী জোনায়েদ সাকি। তিনি বলেন, ‘আমরা শুধু চালককে দায়ী করে দায়িত্ব এড়িয়ে চলি। কিন্তু এ ধরনের দুর্ঘটনা কোন ব্যবস্থার মাধ্যমে ঘটে, এর জন্য দায়ী দুর্নীতি ও অনিয়মের ওই ব্যবস্থার বিরুদ্ধে আমাদের কথা বলতে হবে।’ স্মরণসভা সঞ্চালনা করেন জুলহাসনাইন বাবু ও বীথি ঘোষ। শুরুতেই আরিফুল ও সৌভিকের সংক্ষিপ্ত জীবনী পাঠ করেন জুলহাসনাইন বাবু।নিহত ব্যক্তিদের স্মরণে এক মিনিট নীরবতা পালন করার মধ্য দিয়ে অনুষ্ঠান শুরু হয়। অনুষ্ঠানের শুরুতে সৌভিকের লেখা ও কম্পোজিশনে গাওয়া অপ্রকাশিত গান পরিবেশন করা হয়। অনুষ্ঠানে ভায়োলিন বাজিয়ে শোনান আরিফ ও  সৌভিকের বন্ধু শরিফ। সৌভিক করিমের মা রওনক করিম, বিপ্লবী ওর্য়াকার্স পার্টির সাধারণ সম্পাদক সাইফুল হক, রাষ্ট্র সংস্কার আন্দোলনের কেন্দ্রীয় নেতা হাসিব উদ্দীন হোসেন, প্রকাশনা সংস্থা ইউপিএলের ব্যবস্থাপনা পরিচালক মাহরুখ মহিউদ্দীন, নাট্যব্যক্তিত্ব বন্যা মির্জা, রাষ্ট্র সংস্কার আন্দোলনের প্রধান সমন্বয়কারী হাসনাত কাইয়ুম, লেখক–শিল্পী অমল আকাশ, আরিফ ও সৌভিকের বন্ধু এম জে ফেরদৌস, মেহবুব, মুমু, মনিরুল ইসলামসহ বন্ধু ও স্বজনেরা।উল্লেখ্য, ৭ নভেম্বর রাত সাড়ে ১১টায় রাজধানীর নিউ ইস্কাটনে মোটরসাইকেলে বাড়ি ফেরার পথে দ্রুতগামী ট্রাকের ধাক্কায় নিহত হন আরিফ ও সৌভিক।",Prothom Alo,https://www.prothomalo.com/bangladesh/capital/ejc0ddt35f
"বাসের ধাক্কায় পথচারী আহত, ছবি তোলায় শিক্ষককে পেটালেন শ্রমিকেরা","যশোরের চৌগাছায় এক বৃদ্ধকে ধাক্কা দেওয়া বাসের ছবি তুলতে গিয়ে আবদুল মাজিদ নামের এক কলেজশিক্ষক শ্রমিকদের বেদম মারধরের শিকার হয়েছেন। আজ শনিবার বেলা ১১টার দিকে চৌগাছা উপজেলা শহরের যশোর বাসস্ট্যান্ড এলাকায় এই ঘটনা ঘটে। আহত আবদুল মাজিদ যশোর জেনারেল হাসপাতালে চিকিৎসাধীন। তিনি চৌগাছা উপজেলার এবিসিডি কলেজের সমাজবিজ্ঞান বিভাগের প্রভাষক। আহত ব্যক্তি, পুলিশ ও শ্রমিকদের সঙ্গে কথা বলে জানা গেছে, আজ সকালে চৌগাছা বাসস্ট্যান্ডে একটি বাসের ধাক্কায় একজন বৃদ্ধ ব্যক্তি গুরুতর আহত হন। স্থানীয় লোকজন ওই ব্যক্তিকে উদ্ধার করে হাসপাতালে পাঠানোর উদ্যোগ নেন। এ সময় শিক্ষক আবদুল মাজিদ ওই ব্যক্তির জখম হওয়া পা ও বাসের ছবি তোলেন। কিছুক্ষণ পর বাসের শ্রমিক মো. সোহাগের নেতৃত্বে ১৫ থেকে ২০ জন লাঠিসোঁটা নিয়ে অতর্কিত ওই শিক্ষকের ওপর হামলা করেন। উপস্থিত লোকজনের সামেই তাঁকে বেদম মারপিট করা হয়। এতেই ক্ষান্ত হননি ওই শ্রমিকেরা। তাঁরা ওই শিক্ষককে ভ্যানে করে বাসমালিক সমিতির অফিসে নিয়ে আটকে রেখে আবার মারপিট করেন। এ সময় আলমগীর নামের সমিতির এক কর্মী এগিয়ে এলে হামলাকারীরা চলে যান। শিক্ষককে মারপিটের ঘটনা জানার পরে অভিযুক্ত দুই শ্রমিক মো. সোহাগ ও আবদুল কাদেরকে বহিষ্কার করা হয়েছে। আগামীকাল এ বিষয়ে সমিতির কার্যালয়ে জরুরি বৈঠক আহ্বান করা হয়েছে।হাফিজুর রহমান, সাধারণ সম্পাদক, চৌগাছা বাস ও মিনিবাস মালিক সমিতি স্থানীয় লোকজন আবদুল মাজিদকে উদ্ধার করে প্রথমে চৌগাছা উপজেলা স্বাস্থ্য কমপ্লেক্সে ভর্তি করেন। পরে উন্নত চিকিৎসার জন্য তাঁকে যশোর জেনারেল হাসপাতালে পাঠানো হয়। তিনি বর্তমানে জেনারেল হাসপাতালের সার্জারি ওয়ার্ডে চিকিৎসাধীন। হাসপাতালে চিকিৎসাধীন আবদুল মাজিদ বলেন, আজ সকালে ব্যক্তিগত কাজে চৌগাছা শহরের বাসস্ট্যান্ড এলাকায় গিয়ে লোকজনের জটলা দেখে এগিয়ে যান। দেখেন, বাসের ধাক্কায় আহত এক পথচারী বৃদ্ধকে ঘিরে সবাই। তাঁকে উদ্ধার করে তাঁর জখম হওয়া পা ও বাসের নম্বর প্লেটের ছবি তুললে শ্রমিকেরা জড়ো হয়ে লাঠিসোঁটা দিয়ে মারধর করেন। একপর্যায়ে বাসমালিক সমিতির অফিসকক্ষে নিয়ে আটকে রেখে নির্যাতন করেন তাঁরা। এ সময় স্যানিটারি সরঞ্জাম কেনার জন্য বাড়ি থেকে নিয়ে যাওয়া তাঁর এক লাখ টাকা পকেট থেকে ছিনিয়ে নেন হামলাকারীরা। যশোর জেনারেল হাসপাতালের জরুরি বিভাগের চিকিৎসক বিচিত্র মল্লিক সাংবাদিকদের বলেন, আবদুল মাজিদের হাত ও পায়ের বিভিন্ন স্থানে আঘাতের চিহ্ন রয়েছে। এ বিষয়ে চৌগাছা থানার ভারপ্রাপ্ত কর্মকর্তা (ওসি) ইকবাল বাহার চৌধুরী সন্ধ্যায় প্রথম আলোকে বলেন, ‘শিক্ষককে মারপিটের বিষয়টি শুনেছি। বাসমালিক সমিতির সভাপতির সঙ্গে কথা বলেছি। পুলিশ পাঠিয়ে এ বিষয়ে অভিযোগ গ্রহণের চেষ্টা করা হচ্ছে। এরপর অভিযুক্ত শ্রমিকদের গ্রেপ্তার করে ব্যবস্থা নেওয়া হবে।’ জানতে চাইলে চৌগাছা বাস ও মিনিবাস মালিক সমিতির সাধারণ সম্পাদক হাফিজুর রহমান বলেন, শিক্ষককে মারপিটের ঘটনা জানার পরে অভিযুক্ত দুই শ্রমিক মো. সোহাগ ও আবদুল কাদেরকে বহিষ্কার করা হয়েছে। আগামীকাল এ বিষয়ে সমিতির কার্যালয়ে জরুরি বৈঠক আহ্বান করা হয়েছে। ",Prothom Alo,https://www.prothomalo.com/bangladesh/district/kdzth6ud66
পঞ্চগড়ে নানার পুড়ে যাওয়া বাড়িঘর দেখতে এসে লাশ হয়ে ফিরল শিশু,"সরকারের দেওয়া আশ্রয়ণ প্রকল্পের বাড়িঘর অগ্নিকাণ্ডে পুড়ে গেছে সৈয়দ আলীর। নানার পুড়ে যাওয়া সে ঘর দেখতে মা-বাবার সঙ্গে এসেছিল চার বছর বয়সী শিশু মিম। পরে বাড়ি ফেরার জন্য মহাসড়কে উঠতেই একটি সিমেন্টবোঝাই লরি ধাক্কা দেয় শিশুটিকে। হাসপাতালে নেওয়ার পথেই মৃত্যু হয় মিমের।আজ শনিবার সকালে পঞ্চগড়ের তেঁতুলিয়া উপজেলার তিরনইহাট ইউনিয়নের ধামনাগছ এলাকায় পঞ্চগড়-বাংলাবান্ধা মহাসড়কে এ দুর্ঘটনা ঘটে। নিহত মিম একই উপজেলার বুড়াবুড়ি ইউনিয়নের কাটাপাড়া এলাকার আবু বক্কর সিদ্দিকের মেয়ে। পুলিশ ও স্থানীয় লোকজনের সঙ্গে কথা বলে জানা গেছে, স্ত্রীর মৃত্যুর পর ধামনাগছ এলাকায় আশ্রয়ণ প্রকল্পের ঘরে একা বসবাস করতেন সৈয়দ আলী। গতকাল শুক্রবার সন্ধ্যায় অগ্নিকাণ্ডে পুড়ে যায় তাঁর বাড়িঘর। খবর পেয়ে মেয়ে শহিদা বেগম ও জামাতা আবু বক্কর সিদ্দিক তাঁদের চার বছর বয়সী মেয়ে মিমকে নিয়ে রাতেই দেখতে আসেন সৈয়দ আলীর পুড়ে যাওয়া বাড়িঘর। আজ সকালে মায়ের সঙ্গে বাড়ি ফেরার জন্য শিশুটি নানার বাড়ির সামনে পঞ্চগড়-বাংলাবান্ধা মহাসড়কে উঠলে পঞ্চগড় থেকে বাংলাবান্ধাগামী একটি সিমেন্টের বস্তাবোঝাই লরি তাকে ধাক্কা দেয়। এতে শিশুটি ছিটকে পড়ে গুরুতর আহত হয়। পরে স্থানীয় লোকজনের সহায়তায় পরিবারের সদস্যরা শিশুটিকে তেঁতুলিয়া উপজেলা স্বাস্থ্য কমপ্লেক্সে নিয়ে যান। সেখানে অবস্থার অবনতি হলে শিশুটিকে পঞ্চগড় আধুনিক সদর হাসপাতালে নেওয়ার পরামর্শ দেন চিকিৎসক। হাসপাতালে নেওয়ার পথেই তার মৃত্যু হয়।খবর পেয়ে তেঁতুলিয়া উপজেলা নির্বাহী কর্মকর্তা ফজলে রাব্বি ঘটনাস্থলে যান। পরে তিনি নিহত শিশুটির পরিবার ও বাড়িঘর পুড়ে যাওয়া সৈয়দ আলীকে আর্থিক সহায়তা করেন। তিরনইহাট ইউনিয়নের ৯ নম্বর ওয়ার্ডের ইউপি সদস্য রমজান আলী বলেন, সৈয়দ আলীর দুই মেয়ের বিয়ে হয়েছে। স্ত্রী মারা যাওয়ার পর থেকে সরকারিভাবে পাওয়া আশ্রয়ণ প্রকল্পের ঘরে তিনি একাই থাকতেন আর দিনমজুরের কাজ করে চলতেন। গতকাল সন্ধ্যায় সেই বাড়িঘর পুড়ে তিনি নিঃস্ব হয়ে গেছেন। আর এই পুড়ে যাওয়া বাড়িঘর দেখতে এসে চার বছরের নাতনিটাও মারা গেল। একসঙ্গে দুটি দুর্ঘটনায় এলাকায় শোক নেমে এসেছে।তেঁতুলিয়া হাইওয়ে থানার উপপরিদর্শক ফরহাদ হোসেন বলেন, দুর্ঘটনার পর সিমেন্টের বস্তাবোঝাই লরিটি জব্দ করা হয়েছে। তবে চালক পালিয়ে গেছেন। নিহত শিশুটির পরিবারের আবেদনের পরিপ্রেক্ষিতে লাশ ময়নাতদন্ত ছাড়াই স্বজনদের কাছে হস্তান্তর করা হয়েছে। এ ঘটনায় মামলা প্রক্রিয়াধীন।",Prothom Alo,https://www.prothomalo.com/bangladesh/district/8ouo9b5xz0
"চিঠিপত্র
সড়ক দুর্ঘটনা নামক অভিশাপ কাটবে কবে?","মানুষের অস্বাভাবিক ও অপরিণত বয়সে মৃত্যুর অন্যতম কারণ হলো সড়ক দুর্ঘটনা। দিনদিন সড়ক দুর্ঘটনা মানুষের জাতীয় জীবনে অভিশাপ হয়ে আবির্ভূত হয়েছে। সড়কে প্রতিবছর মারা যাচ্ছে হাজারো মানুষ। পঙ্গু হচ্ছে লাখ লাখ। ফলে অনেক পরিবার তাদের জীবিকা অর্জনের লোক হারিয়ে অসহায় জীবনযাপন করছে। পথেও বসেছে হাজারো পরিবার। বাংলাদেশ যাত্রী কল্যাণ সমিতির মনিটরিং সেলে থেকে জানা যায়, চলতি বছরের গত অক্টোবর মাসে ৪২৯টি সড়ক দুর্ঘটনায় মৃত্যু হয়েছে ৪৩৭ জনের এবং আহত ৬৮১ জন। আবার এদের মধ্যে এক-তৃতীয়াংশ মোটরসাইকেল আরোহী।সড়ক দুর্ঘটনার পেছনে একাধিক কারণ নির্ধারণ করেন বিশেষজ্ঞরা। সেগুলো হলো, বেপরোয়া ও গতিসীমার অধিক দ্রুতগতিতে গাড়ি চালানো, ট্রাফিক নিয়মগুলো মেনে না চলা, চালকদের পর্যাপ্ত বিশ্রামের অভাব, চালকের প্রাতিষ্ঠানিক শিক্ষার অভাব, দালালের মাধ্যমে লাইসেন্স সংগ্রহ, তিন চাকার গাড়ি হাইওয়েতে চালানো, রাস্তার পাশে ফুটপাত দখল, রাস্তায় গাড়ি পার্কিং এবং ট্রাফিক পুলিশের অবহেলা। অধিকাংশ দুর্ঘটনা ঘটে চালকের অসতর্কতা এবং অজ্ঞতার কারণে। ফলে এই বিষয়ে সতর্ক থাকতে গাড়িচালককে নির্দিষ্ট সময় পর পর্যাপ্ত বিশ্রাম গ্রহণ করা এবং নিয়মকানুন মেনে গাড়ি চালানো উচিত। এ ব্যাপারে আমরা বিশ্ববিদ্যালয়ের শিক্ষার্থী হিসাবে কর্তৃপক্ষের দৃষ্টি আকর্ষণ করছি।রাইহান উদ্দিন শিক্ষার্থী, জগন্নাথ বিশ্ববিদ্যালয়।",Prothom Alo,https://www.prothomalo.com/opinion/letter/rn56ped3b5
"সড়ক দুর্ঘটনা
টেকসই পরিবহন কৌশল বাস্তবায়ন কত দূর","দেশে প্রতিনিয়ত দুর্ঘটনা ঘটছে। গণমাধ্যমে প্রায় প্রতিদিনই দুর্ঘটনার খবর আসছে। নিরাপদ সড়কের দাবিতে চার বছর আগে স্কুল-কলেজের শিক্ষার্থীরা রাজপথে নামার পর আশা করা হয়েছিল, সড়ক পরিবহন খাতে শৃঙ্খলা ফিরবে। কিন্তু বাস্তবে সেটি ঘটেনি। দুর্ঘটনা রোধে সরকার নানা আশ্বাস দিলেও সড়কে বিশৃঙ্খলা রয়েই গেছে। রোড সেফটি ফাউন্ডেশনের হিসাবে, চার বছরের মধ্যে ২০২২ সালে সড়কে সবচেয়ে বেশি প্রাণ ঝরেছে। গত বছর অন্তত সাড়ে ছয় হাজার মানুষের মৃত্যু হয়েছে। চলতি বছরের অক্টোবর পর্যন্ত ১০ মাসে মোট মৃত্যু হয়েছে ৪ হাজার ৭৮৩ জনের। ফলে কোনোভাবেই পরিস্থিতির উন্নতি হচ্ছে না। সড়ক পরিবহনব্যবস্থা চরমভাবে বিশৃঙ্খল হওয়ার অন্যতম কারণ হচ্ছে, সড়কে শৃঙ্খলা প্রতিষ্ঠার কোনো উদ্যোগই আলোর মুখ দেখছে না। সড়কে নিরাপত্তা নিশ্চিত করতে হলে প্রাতিষ্ঠানিক–অপ্রাতিষ্ঠানিক দুই ধরনের উদ্যোগ নেওয়া দরকার। এ জন্য সরকারকেই সামনে থেকে উদ্যোগ নিতে হবে।বিভিন্ন জরিপ ও গবেষণা থেকে দেখা যায়, গণপরিবহন ৫৩ শতাংশ যাত্রী পরিবহন করে। আর ব্যক্তিগত গাড়ি পরিবহন করে মাত্র ১১ শতাংশ যাত্রী। অথচ ব্যক্তিগত গাড়ি ও রিকশা সড়কের ৭০ শতাংশ জায়গা দখল করে চলে। মোটরসাইকেল চার চাকার যানবাহনের তুলনায় ৩০ গুণ বেশি ঝুঁকিপূর্ণ। ইদানীং মোটরসাইকেল দুর্ঘটনায় কিশোর-যুবরা ব্যাপক মাত্রায় হতাহত হচ্ছে। মোটরসাইকেল দুর্ঘটনায় নিহত ব্যক্তির ৫৮ শতাংশের বয়স ১৫ থেকে ৪০ বছর। এই ভয়াবহ চিত্র রোধ করতে হলে মোটরসাইকেল চালনার ক্ষেত্রে আইনের কঠোর প্রয়োগ নিশ্চিত করতে হবে।  সারা দেশে সড়ক অবকাঠামো উন্নত ও বিস্তৃত হয়েছে। ফলে যানবাহনের গতি বেড়েছে। যানবাহনের এই বেপরোয়া গতির কারণে দুর্ঘটনার মাত্রা বেড়েছে। যানবাহনের গতি ঘণ্টায় ৬০ কিলোমিটারের ওপরে প্রতি ৫ কিলোমিটার বাড়লে দুর্ঘটনার ঝুঁকি ৪ শতাংশ বৃদ্ধি পায়।সড়কে পথচারী নিহতের মাত্রা ব্যাপক হারে বৃদ্ধি পেয়েছে। পর্যবেক্ষণে দেখা যায়, পথচারী নিহতের ক্ষেত্রে ৬২ শতাংশ দায়ী যানবাহনের বেপরোয়া গতি। রাজধানী ঢাকাসহ দেশের বিভিন্ন মহানগর এলাকায় যাত্রী পরিবহনের একটি বড় মাধ্যম হয়ে উঠেছে মোটরসাইকেল। বর্তমানে দেশে নিবন্ধিত মোটরযানের ৭১ শতাংশ মোটরসাইকেল। এসব মোটরসাইকেলের একটি বড় অংশ অপ্রাপ্তবয়স্ক ও কিশোর-তরুণেরা ব্যবহার করছে। তারা বেপরোয়াভাবে মোটরসাইকেল চালিয়ে নিজেরা দুর্ঘটনায় আক্রান্ত হচ্ছে এবং অন্যদের আক্রান্ত করছে। শুধু রাজধানীতেই চলছে ১৫ লাখের মতো মোটরসাইকেল। মানসম্মত গণপরিবহনের অভাব এবং যানজটের কারণে মোটরসাইকেলের ব্যবহার অস্বাভাবিক হারে বাড়ছে। বাংলাদেশ সড়ক পরিবহন কর্তৃপক্ষের (বিআরটিএ) হিসাবে, ২০১০ সালে দেশে নিবন্ধিত মোটরসাইকেলের সংখ্যা ছিল প্রায় সাড়ে সাত লাখ। ২০১৪ সাল পর্যন্ত প্রতিবছর সড়কে গড়ে এক লাখ করে মোটরসাইকেল নেমেছে। কিন্তু ২০১৫ সাল থেকে মোটরসাইকেলের নিবন্ধন ব্যাপক হারে বাড়তে থাকে। ২০২১ সালে পাঁচ লাখের বেশি নতুন মোটরসাইকেলের নিবন্ধন দেওয়া হয়েছে। ২০২২ সাল পর্যন্ত দেশে নিবন্ধিত যানবাহনের সংখ্যা প্রায় ৫৫ লাখ। এর মধ্যে মোটরসাইকেল ৪০ লাখের বেশি। মোটরসাইকেল দুর্ঘটনায় ২০১৯ সালে ৯৪৫ জনের, ২০২০ সালে ১ হাজার ৪৬৩ জনের, ২০২১ সালে ২ হাজার ২১৪ জনের এবং ২০২২ সালে ৩ হাজার ৯১ জনের প্রাণহানি ঘটেছে। চলতি ২০২৩ সালের অক্টোবর পর্যন্ত গত ১০ মাসে মোটরসাইকেল দুর্ঘটনায় ১ হাজার ৭৫৩ জন নিহত হয়েছে। এই ভয়াবহ পরিস্থিতি মোকাবিলায় আইনের কঠোর প্রয়োগ নিশ্চিত করতে হবে। এ জন্য মোটরসাইকেলের চালকদের হেলমেট ব্যবহার কঠোর নজরদারির মধ্যে রাখতে হবে, যাতে হেলমেট ছাড়া কেউ মোটরসাইকেল চালাতে না পারেন। পাশাপাশি এ বিষয়ে সচেতনতা তৈরি করতে হবে। কারণ, মানসম্মত হেলমেট সড়ক দুর্ঘটনায় ৪৮ শতাংশ মৃত্যুর ঝুঁকি কমায়।  মোটরসাইকেল দুর্ঘটনায় মৃত্যুর দিক থেকে বিশ্বে বাংলাদেশ শীর্ষে। বিশ্বব্যাংকের সহায়তায় ২০২১ সালে মোটরসাইকেল বেশি চলাচল করে, বাংলাদেশসহ এমন ১৬টি দেশের ওপর সড়ক নিরাপত্তাসংক্রান্ত একটি গবেষণা করে বুয়েটের সড়ক দুর্ঘটনা গবেষণা ইনস্টিটিউট (এআরআই)। এতে বলা হয়েছে, প্রতিবছর দেশে প্রতি ১০ হাজার মোটরসাইকেলের বিপরীতে দুর্ঘটনায় প্রাণ হারাচ্ছেন ২৮ দশমিক ৪ জন। মোটরসাইকেল দুর্ঘটনায় মৃত্যুর এই হার সারা বিশ্বে সর্বোচ্চ। অবশ্য মাথাপিছু মোটরসাইকেল ব্যবহারকারীর হিসাবে বাংলাদেশের অবস্থান পেছনের (১৬ দেশের মধ্যে) দিকে। দেশে সড়ক দুর্ঘটনারোধে প্রাতিষ্ঠানিক ও অপ্রাতিষ্ঠানিক উদ্যোগ নিতে হবে। সরকার প্রাতিষ্ঠানিক উদ্যোগের মাধ্যমে দক্ষচালক তৈরি, চালকদের বেতন-কর্মঘণ্টা নির্ধারণ ও বাস্তবায়ন, মেয়াদোত্তীর্ণ ও ত্রুটিপূর্ণ যানবাহন বন্ধসহ নানা উদ্যোগ নিতে পারে। গণপরিবহন উন্নত, সাশ্রয়ী ও সহজলভ্য করে সড়কে ব্যক্তিগত গাড়ি চলাচল নিরুৎসাহিত করতে হবে।অপ্রাতিষ্ঠানিক উদ্যোগের মাধ্যমে সরকারি-বেসরকারি প্রতিষ্ঠানগুলোকে সমন্বিত পদ্ধতিতে সড়ক নিরাপত্তা বিষয়ে জনসচেতনতা তৈরি করতে হবে। চালকদের মোটিভেশনাল প্রশিক্ষণ করতে হবে। গণমাধ্যম ও সামাজিক যোগাযোগমাধ্যমে জীবনমুখী প্রচার চালাতে হবে।কিন্তু বাস্তবতা হলো, প্রাতিষ্ঠানিক–অপ্রাতিষ্ঠানিক কোনো উদ্যোগই যথেষ্ট মাত্রায় বাস্তবায়িত হচ্ছে না। ফলে সড়ক ব্যবহারকারী সাধারণ জনগণ যেমন সচেতন হচ্ছেন না, তেমনি সড়ক পরিবহন ব্যবস্থাপনায় শৃঙ্খলা প্রতিষ্ঠিত হচ্ছে না।  দেশে কোনো টেকসই পরিবহন কৌশল নেই। এখানে আইনকানুন, নীতি–নৈতিকতার তেমন গুরুত্ব ও প্রয়োগ নেই। সড়ক পরিবহন খাতে একটি সুবিধাবাদী গোষ্ঠী রয়েছে। এই গোষ্ঠীই সড়ক পরিবহন খাতে শৃঙ্খলা প্রতিষ্ঠায় প্রধান বাধা। রাজধানী ঢাকায় রুট ফ্রাঞ্চাইজ–পদ্ধতিতে কোম্পানিভিত্তিক গণপরিবহন পরিচালনার সিদ্ধান্ত নিয়েছিলেন প্রয়াত মেয়র আনিসুল হক। তাঁর মৃত্যুর পর এই উদ্যোগ নতুন করে নেওয়া হয়। কিন্তু রাজধানীর পরিবহনমালিকদের আপত্তি ও অসহযোগিতার কারণে সেই উদ্যোগের সঠিক বাস্তবায়ন হয়নি। বর্তমানে কয়েকটি রুটে ‘নগর পরিবহন’ নামে যে বাসসেবা সীমিত আকারে চালু করা হয়েছে, তাতে রাজধানীর গণপরিবহনব্যবস্থায় তেমন সুবিধা পাওয়া যাচ্ছে না। একশ্রেণির পরিবহনমালিকদের নানা অজুহাতে সড়ক পরিবহন আইন পূর্ণাঙ্গভাবে বাস্তবায়িত হচ্ছে না। কারণ স্পষ্ট, এই খাতে চাঁদাবাজি ও দুর্নীতির বিরাট অর্থনীতি রয়েছে। যেখানে যত বেশি অব্যবস্থাপনা ও নৈরাজ্য থাকে, সেখানে তত বেশি দুর্নীতি ও চাঁদাবাজির সুযোগ থাকে। এ কারণে সুবিধাবাদী গোষ্ঠী নিজেদের স্বার্থে সড়ক পরিবহন খাতে অব্যবস্থাপনা টিকিয়ে রাখে।  বিআরটিএ পণ্যবাহী মোটরযানের ইকোনমিক লাইফ ২৫ বছর এবং যাত্রীবাহী বাসের ইকোনমিক লাইফ ২০ বছর নির্ধারণ করে মেয়াদোত্তীর্ণ যানবাহন নিষিদ্ধ করার জন্য প্রজ্ঞাপন জারি করেছিল। কিন্তু মালিক-শ্রমিক সংগঠনের নেতাদের চাপে বিআরটিএ এবং সড়ক পরিবহন মন্ত্রণালয় সেই সিদ্ধান্ত প্রত্যাহার করতে বাধ্য হয়েছে। অথচ পর্যবেক্ষণে দেখা যাচ্ছে, অধিকাংশ সড়ক দুর্ঘটনা ঘটছে মেয়াদোত্তীর্ণ মোটরযানের কারণে। অবশ্য এই নৈরাজ্য ও অব্যবস্থাপনা নতুন কিছু নয়। এমন নয় যে এই পরিস্থিতি হঠাৎ করে হয়েছে। সড়কে দীর্ঘদিনের বিশৃঙ্খলার মধ্য দিয়ে এই পরিস্থিতি তৈরি হয়েছে। সমস্যাটি রাজনৈতিক। যখন যে দল ক্ষমতায় থাকে, সেই দলের লোকজন তখন সড়ক পরিবহন খাত নিয়ন্ত্রণের মাধ্যমে চাঁদাবাজি করে।সড়ক পরিবহন ও সেতু মন্ত্রণালয়, বিআরটিএ, বিভিন্ন উন্নয়ন সহযোগী সংস্থা, সামাজিক ও নাগরিক সংগঠন সড়ক নিরাপত্তা বিষয়ে সেমিনার, গোলটেবিল বৈঠক, কর্মশালা ইত্যাদির আয়োজন করছে নিয়মিত। সড়ক পরিবহন ও মহাসড়ক বিভাগ ও বিআরটিএ কর্তৃপক্ষ মালিকপক্ষের সঙ্গে মাঝে মধে৵ বৈঠক করছে। এসব বৈঠকে নানা সুপারিশ তৈরি হচ্ছে। কিন্তু সুপারিশগুলো বাস্তবায়ন হচ্ছে না। ফলে পরিস্থিতির উন্নতি হচ্ছে না। দেশে বড় ধরনের দুর্ঘটনা ঘটলে তদন্ত কমিটি হয়; কিন্তু সেই তদন্ত কমিটির সুপারিশ বাস্তবায়িত হয় না। সড়কে শৃঙ্খলা প্রতিষ্ঠার জন্য কমিটি করা হয়, সুপারিশ প্রণয়ন করা হয়; কিন্তু এসব কখনো বাস্তবায়িত হয় না। অর্থাৎ সড়ক নিরাপত্তার বিষয়টি কমিটি গঠন ও সুপারিশমালা তৈরির মধ্যেই ঘুরপাক খাচ্ছে। টেকসই কোনো কৌশল ঠিক হচ্ছে না। ফলাফল—প্রতিদিন অসংখ্য দুর্ঘটনা এবং বহুমানুষের প্রাণহানি।  সড়ক দুর্ঘটনায় আক্রান্ত ব্যক্তিদের অধিকাংশই দরিদ্র ও মধ্যবিত্ত শ্রেণির। প্রায় ক্ষেত্রেই দেখা যায়, দুর্ঘটনার শিকার ব্যক্তি পরিবারের একমাত্র উপার্জনক্ষম ব্যক্তি। উপার্জনক্ষম ব্যক্তির মৃত্যুর কারণে আয়-রোজগার বন্ধ হয়ে যায়। দুর্ঘটনায় আহত ব্যক্তিকে জীবনের সঞ্চয় এবং সহায়সম্পদ বিক্রি করে চিকিৎসা করাতে হয়। এভাবে পরিবারগুলো চিকিৎসার খরচ বহন করতে গিয়ে সর্বস্বান্ত হচ্ছে। চিকিৎসার পরেও যারা পঙ্গু হয়ে যাচ্ছেন, তাঁদের অবস্থা আরও করুণ! এভাবেই সড়ক দুর্ঘটনার কবলে পড়ে অসংখ্য পরিবার সমাজ ও অর্থনীতির মূল¯স্রোত থেকে হারিয়ে বিপন্ন হয়ে পড়ছে। পর্যবেক্ষণে দেখা যায়, সড়ক দুর্ঘটনায় নিহত ব্যক্তির ৭৯ শতাংশের বয়স ১৮ থেকে ৬৫ বছরের মধ্যে। এই কর্মক্ষম বিপুলসংখ্যক জনগোষ্ঠীর মৃত্যুর ফলে দেশে আর্থসামাজিক সংকট তৈরি হচ্ছে। পরিস্থিতি বিবেচনা করে যেকোনো মূল্যে সড়ক দুর্ঘটনা রোধে কার্যকর উদ্যোগ নিতে হবে।  সড়ক নিরাপত্তা নিশ্চিত করতে হলে টেকসই পরিবহন কৌশল বাস্তবায়নের বিকল্প নেই। তবে এ জন্য সরকারের রাজনৈতিক সদিচ্ছা থাকতে হবে। তা না হলে নিরাপদ সড়কব্যবস্থা আমাদের কাছে দূরস্বপ্নই থেকে যাবে। দুর্ঘটনারোধে সরকার কিছু পদক্ষেপ নিতে পারে—১. দক্ষ চালক তৈরির উদ্যোগ বৃদ্ধি করতে হবে; ২. চালকদের বেতন-কর্মঘণ্টা নির্দিষ্ট করতে হবে; ৩. বিআরটিএর সক্ষমতা বৃদ্ধি করতে হবে; ৪. পরিবহন মালিক-শ্রমিক, যাত্রী ও পথচারীদের ক্ষেত্রে ট্রাফিক আইনের প্রয়োগ নিশ্চিত করতে হবে; ৫. মহাসড়কে স্বল্পগতির যানবাহন বিশেষ করে নছিমন, করিমন, ভটভটি ইত্যাদি বন্ধ করে এগুলোর জন্য আলাদা পার্শ্ব–রাস্তা (সার্ভিস রোড) তৈরি করতে হবে; ৬. সড়ক-মহাসড়কে যানবাহনের গতিনিয়ন্ত্রণ ও পর্যবেক্ষণে প্রযুক্তির ব্যবহার করতে হবে। ৭. বেপরোয়া গতির চালকদের উপযুক্ত শাস্তি নিশ্চিত করতে হবে। ৮. পর্যায়ক্রমে সব মহাসড়কে সড়ক বিভাজক নির্মাণ করতে হবে; ৯. গণপরিবহনে চাঁদাবাজি বন্ধ করতে হবে; ১০. রেল ও নৌপথ সংস্কার করে সড়কপথের ওপর চাপ কমাতে হবে; ১১. টেকসই পরিবহন কৌশল প্রণয়ন ও বাস্তবায়ন করতে হবে; ১২. ‘সড়ক পরিবহন আইন-২০১৮’ বাধাহীনভাবে বাস্তবায়ন করতে হবে।● সাইদুর রহমান নির্বাহী পরিচালক, রোড সেফটি ফাউন্ডেশন ই–মেইল: [email protected]",Prothom Alo,https://www.prothomalo.com/bangladesh/msh9ztb5rb
"ফরিদপুরে বাসের ধাক্কায় অটোরিকশা উল্টে দুই পুলিশ সদস্য নিহত, আহত ৩","ফরিদপুরের ভাঙ্গায় বাসের ধাক্কায় সিএনজিচালিত অটোরিকশা উল্টে দুই পুলিশ সদস্য নিহত হয়েছেন। এ দুর্ঘটনায় আহত হয়েছেন আরও তিনজন পুলিশ সদস্য। আজ শুক্রবার ভোর সাড়ে পাঁচটার দিকে ফরিদপুরের ভাঙ্গা উপজেলার ঢাকা-বরিশাল মহাসড়কের পুখুরিয়া বাসস্ট্যান্ড এলাকায় এ দুর্ঘটনা ঘটে। ভাঙ্গা হাইওয়ে থানার উপপরিদর্শক (এসআই) আবদুল্লাহহেল বাকী এ তথ্য নিশ্চিত করেছেন। নিহত দুই পুলিশ সদস্য হলেন ভাঙ্গা হাইওয়ে থানার নায়েক নাজমুল খান (২৮) ও কনস্টেবল নাসির উদ্দিন হাওলাদার (৩১)। নাজমুলের বাড়ি রাজবাড়ীর পাংশা উপজেলার নটাভাঙ্গা গ্রামে। নাসির উদ্দিন হাওলাদারের বাড়ি পটুয়াখালী সদরের টাউন বহালগাছিয়া গ্রামে। আহত তিন পুলিশ সদস্য হলেন একই থানার কনস্টেবল জাকির হোসেন, ইব্রাহীম সরদার ও মিথোয়াইচিং মারমা।পুলিশ জানায়, ফরিদপুরে বার্ষিক ফায়ারিং অনুশীলনে অংশ নেওয়ার জন্য ভোরে ভাঙ্গা থেকে একটি ব্যাটারিচালিত অটোরিকশায় করে ওই পাঁচ পুলিশ সদস্য ফরিদপুরে আসছিলেন। অটোরিকশাটি পুখুরিয়া বাসস্ট্যান্ডে পৌঁছালে ফরিদপুর থেকে ঢাকাগামী একটি বাস ধাক্কা দেয়। এ সময় অটোরিকশাটি সড়কের ওপর উল্টে ঘটনাস্থলেই দুজন নিহত হন। খবর পেয়ে ভাঙ্গা হাইওয়ে থানা-পুলিশ, স্থানীয় থানা ও ফায়ার সার্ভিসের সদস্যরা ঘটনাস্থলে পৌঁছে উদ্ধারকাজ চালান। ভাঙ্গা হাইওয়ে থানার এসআই আবদুল্লাহহেল বাকী বলেন, আহত ব্যক্তিদের ফরিদপুর বঙ্গবন্ধু মেডিকেল কলেজ ও হাসপাতালে পাঠানো হয়েছে। এ ঘটনার পর হাইওয়ে পুলিশের মাদারীপুর রিজিয়নের পুলিশ সুপার শাহিনুর আলম খান ঘটনাস্থল পরিদর্শনে এসেছেন।",Prothom Alo,https://www.prothomalo.com/bangladesh/district/4genfnd9sr
"সড়ক দুর্ঘটনা
চট্টগ্রামে বাসচাপায় বৃদ্ধার ও বান্দরবানে ট্রাক উল্টে শ্রমিকের মৃত্যু","চট্টগ্রাম ও বান্দরবানে আজ সকালে পৃথক সড়ক দুর্ঘটনায় দুজনের মৃত্যু হয়েছে। চট্টগ্রামের পটিয়ায় বাসচাপায় এক বৃদ্ধা ও বান্দরবানে ট্রাক উল্টে একজন শ্রমিকের মৃত্যু হয়েছে। বান্দরবানের দুর্ঘটনায় আহত হয়েছেন আরও একজন।চট্টগ্রামের পটিয়ায় বাসচাপায় মারা যান রাবেয়া খাতুন (৬৬) নামের এক পথচারী নারী। তিনি পৌরসভার আল্লাই কাগজীপাড়া এলাকার মৃত কামাল উদ্দিনের স্ত্রী। আজ বৃহস্পতিবার বেলা সাড়ে ১১টার দিকে একই এলাকার চট্টগ্রাম-কক্সবাজার মহাসড়কে এ দুর্ঘটনা ঘটে। হাইওয়ে পুলিশ সূত্রে জানা গেছে, রাস্তা পার হওয়ার সময় কক্সবাজারমুখী একটি যাত্রীবাহী বাস রাবেয়া খাতুনকে চাপা দেয়। এ সময় তাঁকে উদ্ধার করে উপজেলা স্বাস্থ্য কমপ্লেক্সে নিয়ে গেলে কর্তব্যরত চিকিৎসক মৃত ঘোষণা করেন।পটিয়া হাইওয়ে থানার উপপরিদর্শক গিয়াস উদ্দিন বলেন, রাবেয়া খাতুন মেয়ের শ্বশুরবাড়িতে বেড়াতে যাচ্ছিলেন। এর মধ্যেই বাড়ির অদূরে সড়ক দুর্ঘটনায় তাঁর মৃত্যু হয়। ঘাতক বাসটি আটক করা সম্ভব হলেও চালক পালিয়ে গেছেন।বান্দরবানে ট্রাক উল্টে মারা যান আহম্মদ জসীম (৬০) নামের এক শ্রমিক। বান্দরবান-কেরানীহাট-চট্টগ্রাম সড়কে আজ সকালে সাড়ে আটটার দিকে এই দুর্ঘটনা ঘটে। নিহত শ্রমিকের লাশ উদ্ধার করে পুলিশ ময়নাতদন্তের জন্য বান্দরবান সদর হাসপাতালে পাঠিয়েছে। এ ঘটনায় জয়নাল আবেদীন নামের অপর একজন আহত হন। তাঁকে সদর হাসপাতালে ভর্তি করা হয়েছে। ফায়ার সার্ভিসের বান্দরবান স্টেশন কর্মকর্তা শহিদুর রহমান জানিয়েছেন, সকালে বান্দরবানের দিক থেকে একটি ট্রাক মালামাল নিয়ে আসার জন্য কেরানীহাটের দিকে যাচ্ছিল। মেঘলা পর্যটন এলাকা পার হয়ে মৃত্তিকা সংরক্ষণ কেন্দ্র এলাকায় গেলে ট্রাকটি নিয়ন্ত্রণ হারিয়ে পাহাড়ি খাদে উল্টে পড়ে যায়। খালি ট্রাকটিতে চালকসহ পাঁচজন শ্রমিক ছিলেন। তাঁদের মধ্যে আহাম্মদ জসীম ট্রাকের নিচে চাপা পড়ে মারা যান। জয়নাল আবেদিন নামের আরেকজনকে সামান্য আহত অবস্থায় পাওয়া যায়।  পুলিশ ও ফায়ার সার্ভিসের সদস্যদের সংবাদ দেওয়া হলে তাঁরা দ্রুত দুর্ঘটনাস্থলে যান। সেখান থেকে তাঁরা জয়নাল আবেদিন ও আহম্মদ জসীমকে উদ্ধার করে হাসপাতালে নিয়ে যান। বান্দরবান সদর হাসপাতালে নেওয়ার পর জসীমকে চিকিৎসকেরা মৃত ঘোষণা করেন। ট্রাকের চালকসহ অন্যরা পালিয়ে গেছেন।",Prothom Alo,https://www.prothomalo.com/bangladesh/dhngzhrttl
জম্মুতে বাস খাদে পড়ে ৩৬ জন নিহত,"ভারতের জম্মু ও কাশ্মীরে পাহাড়ি খাদে বাস পড়ে অন্তত ৩৬ যাত্রী নিহত ও ১৯ জন আহত হয়েছেন। আজ বুধবার সেখানকার দোদা এলাকার বাটোতে-কিশতোয়ার মহাসড়কে এই দুর্ঘটনা ঘটে। বাসটিতে যাত্রী ছিলেন ৫৫ জন। জম্মু ডিভিশনাল কমিশনার রমেশ কুমার বলেন, বাসটি গিরিখাতের ৩০০ ফুট গভীরে পড়ে যায়। কেন্দ্রীয় বিজ্ঞান ও প্রযুক্তি প্রতিমন্ত্রী জিতেন্দ্র সিংহ জানান, আহত ব্যক্তিদের মধ্যে ছয়জনের অবস্থা অত্যন্ত গুরুতর। আহত ব্যক্তিদের দোদা ও কিশতোয়ারের সরকারি হাসপাতালে নেওয়া হয়েছে। হতাহতের এ ঘটনায় রাষ্ট্রপতি দ্রৌপদী মুর্মু ও প্রধানমন্ত্রী নরেন্দ্র মোদি শোক প্রকাশ করেছেন। প্রধানমন্ত্রীর পক্ষ থেকে প্রত্যেক নিহত ব্যক্তির পরিবারের জন্য দুই লাখ টাকা ও আহতদের জন্য ৫০ হাজার টাকা করে ক্ষতিপূরণের ঘোষণা দেওয়া হয়েছে।",Prothom Alo,https://www.prothomalo.com/world/india/2wonbz6pco
"বেপরোয়া কাভার্ড ভ্যান কেড়ে নিল এক গ্রামের তিনজনের প্রাণ, শোকের ছায়া","অসুস্থ বাবা, স্ত্রী, চার মেয়ে আর এক ছেলেসহ আটজনের সংসার ছিল ইকবাল হোসেনের (৪৫)। এনজিও থেকে ঋণ নিয়ে কেনা একটি পিকআপ চালিয়ে সংসারের ব্যয় চালাতেন তিনি। আজ মঙ্গলবার সকালে বেপরোয়া গতির একটি কাভার্ড ভ্যান তাঁর পিকআপকে ধাক্কা দিলে ঘটনাস্থলেই তিনি নিহত হন। একই দুর্ঘটনায় জীবনপ্রদীপ নিভে যায় ইকবালদের গ্রামের বাসিন্দা মো. ফরিদ (৩৩) ও শহিদুল ইসলামের (৩২)। তাঁদের মৃত্যুতে চট্টগ্রামের মিরসরাই পৌরসভার মধ্যম তালবাড়িয়া গ্রামে নেমে এসেছে শোকের ছায়া।আজ সকাল ১০টার দিকে উপজেলার সুফিয়া রাস্তার মাথা এলাকায় ঢাকা-চট্টগ্রাম মহাসড়কের চট্টগ্রামমুখী লেনে নিয়ন্ত্রণ হারিয়ে মালবাহী একটি কাভার্ড ভ্যান দুটি ব্যাটারিচালিত অটোরিকশা ও কাঠবাহী একটি পিকআপকে পেছন থেকে ধাক্কা দিলে এ দুর্ঘটনা ঘটে। এ দুর্ঘটনায় মিজানুর রহমান নামের আরও এক ব্যক্তি আহত হয়ে চিকিৎসা নিচ্ছেন। আজ দুপুরে সড়ক দুর্ঘটনায় নিহত তিন ব্যক্তির বাড়িতে গিয়ে দেখা যায়, স্বজনেরা মাতম করছেন। বাড়ির উঠানে আহাজারি করছিলেন নিহত ফরিদের মা ছকিনা বেগম। বিলাপ করতে করতে তিনি বলছিলেন, ফুটফুটে একটা ছেলে আর একটা মেয়ে আছে ফরিদের। সংসারের সুখের জন্য এক বেলা বেকারির মালামাল বিক্রি করে আরেক বেলা অটোরিকশা চালাতেন তাঁর ছেলে। নিজে শত কষ্ট করে সবাইকে সুখে রাখার চেষ্টা করতেন ফরিদ। আজ সব শেষ হয়ে গেল।একই গ্রামে শহিদুলের বাড়িতে গিয়ে দেখা যায়, মেয়ে সায়মা জান্নাতকে বুকে ধরে মাটিতে গড়াগড়ি খাচ্ছিলেন তাঁর স্ত্রী মর্জিনা আক্তার। আহাজারি করতে করতে মেয়েকে তিনি বলছিলেন, ‘আজ থেকে কারে বাপ ডাকবা মা? কে তোমাকে গোসল করাই ভাত খাওয়াইবোরে মা?’শহিদুলের বড় ভাই নজরুল ইসলাম বলেন, ‘আমরা ছয় ভাইয়ের মধ্যে শহিদুল সবার ছোট। ছোট একটা ছেলে আর একটা মেয়ে আছে তার। রাজমিস্ত্রির কাজ করে সংসার চালাত ভাইটা। সড়ক দুর্ঘটনা আজ ওকে কেড়ে নিল আমাদের কাছ থেকে।’ তিন মাস আগে স্ত্রীকে হারিয়েছেন আজকের দুর্ঘটনায় নিহত ইকবাল হোসেনের বাবা শহিদুল ইসলাম। সেই শোক না কাটতেই হারালেন ছেলেকে। কিছুক্ষণ পরপর হু হু করে কেঁদে উঠছিলেন তিনি। শূন্য দৃষ্টিতে চেয়ে বারবার বলছিলেন, ‘এখন কে আমার ওষুধ কিনে আনবে? কাকে বলব আমার দরকারি জিনিসের কথা? সব শেষ, আমার সব শেষ।’বাড়ির সামনের একটি বাগানে খাটিয়ায় রাখা ইকবালের লাশ ঘিরে তখন জটলা করছিলেন স্বজন-প্রতিবেশীরা।মিরসরাই পৌরসভার ২ নং ওয়ার্ডের মধ্যম তালবাড়িয়া এলাকার কমিশনার দেলোয়ার হোসেন বলেন, ‘সকালে সড়ক দুর্ঘটনায় আমার এলাকার তিন ব্যক্তির মৃত্যুতে পুরো এলাকায় শোকের ছায়া নেমে এসেছে। বাড়িতে বাড়িতে স্বজন হারানো কান্নার রোল। এমনটা আগে দেখিনি কখনো।’ হাইওয়ে পুলিশ, ফায়ার সার্ভিস ও স্থানীয় লোকজনের সঙ্গে কথা বলে জানা গেছে, আজ সকাল ১০টার দিকে সুফিয়া রাস্তার মাথা এলাকায় চট্টগ্রামগামী দ্রুতগতির মালবাহী একটি কাভার্ড ভ্যান নিয়ন্ত্রণ হারিয়ে সড়কের পূর্ব পাশে থাকা দুটি ব্যাটারিচালিত অটোরিকশাকে পিষে দিয়ে সামনে থাকা কাঠবোঝাই একটি পিকআপে ধাক্কা দেয়। এতে পিকআপটি সড়কের পাশের একটি গাছের সঙ্গে আটকে যায়। পিকআপের চালক ইকবাল হোসেন ও বেকারি পণ্যবাহী অটোরিকশা ভ্যানের চালক মো. ফরিদ ঘটনাস্থলেই নিহত হন। দুর্ঘটনায় আহত শহীদুল ইসলামকে উদ্ধার করে মুমূর্ষু অবস্থায় চট্টগ্রাম মেডিকেল কলেজ হাসপাতালে নিয়ে গেলে দুপুরে তিনি মারা যান।জোরারগঞ্জ হাইওয়ে থানার ভারপ্রাপ্ত কর্মকর্তা (ওসি) সোহেল সরকার প্রথম আলোকে বলেন, দুর্ঘটনার পর কাভার্ড ভ্যানটি জব্দ করে চালককে আটক করা হয়েছে। চালক চোখে ঘুম নিয়ে গাড়ি চালানোয় এ দুর্ঘটনা ঘটেছে বলে মনে হচ্ছে। নিহত ব্যক্তিদের পরিবারের আবেদনের পরিপ্রেক্ষিতে ময়নাতদন্ত ছাড়া নিহত দুজনের লাশ তাঁদের পরিবারকে বুঝিয়ে দেওয়া হয়েছে।",Prothom Alo,https://www.prothomalo.com/bangladesh/district/3lhwchh0p6
"‘জীবনে অনেক জানাজা পড়াইছি, মেয়ের জানাজা পড়াইতে হবে স্বপ্নেও ভাবি নাই’","জীবনে কতবার জানাজা পড়িয়েছেন মনে করতে পারেন না মাদ্রাসাশিক্ষক ও মসজিদের ইমাম জাহেদুল ইসলাম তালুকদার। কিন্তু গতকাল সোমবার মসজিদের মাঠে তিনি যে জানাজা পড়ালেন, সেটি ছিল তাঁর জীবনের নিষ্ঠুরতম। যার জানাজা পড়াচ্ছিলেন তিনি, সে যে তারই বুকের ধন, একমাত্র মেয়ে।আজ মঙ্গলবার দুপুরে চট্টগ্রামের ফটিকছড়ির নাজিরহাট পৌরসভার বেতুয়ারকুল গ্রামে বাড়ির নিচতলায় দেখা তাঁর সঙ্গে। ঘরের একটা সোফায় বসে ছিলেন তিনি। হালকা–পাতলা গড়নের মানুষটি ভেজা চোখে তাকিয়েছিলেন একদিকে। কাছে যেতেই জাহেদুল বললেন, ‘বারবার চেষ্টা করেও আমার মুখ দিয়ে জানাজার নিয়ত, দোয়া আসতেছিল না। বাক্‌শক্তিহীন হয়ে পড়ছি। জীবনে অনেক মানুষের জানাজার নামাজ পড়াইছি। কিন্তু আমার ছোট্ট মেয়ের জানাজা আমাকে পড়াইতে হবে স্বপ্নেও ভাবি নাই। যখন কয়েক হাজার মুসল্লির সামনে আমি জানাজার নিয়ত করতে যাই, তখন আমার মুখ দিয়ে কিছুই আসতেছিল না। দোয়াটা আমার মুখ দিয়ে আসতেছিল না। তিনবার করে আমাকে দোয়া পড়ইতে হয়।’ এটুকু বলে কান্নায় ভেঙে পড়লেন তিনি।সোমবার সকাল সাড়ে ৯টায় উপজেলার নাজিরহাট পৌরসভার ৩ নম্বর ওয়ার্ডের স্কুলের গেটে ঢোকার সময় জাহেদুলের মেয়ে আইনুর তাজফিকে চাপা দেয় একটি জিপ (চাঁদের গাড়ি)। এ ঘটনায় আইনুর ঘটনাস্থলেই মারা যায়। বেপরোয়া ওই চাঁদের গাড়িটি আইনুর ছাড়াও তিন শিক্ষার্থীকে পেছন থেকে চাপা দিয়েছিল। আহত অপর শিক্ষার্থীরা হলো মুফতারিন জাহান (৭), মায়শা মনি (৯) ও মেঘলা দেবী (৮)। তাঁরা সবাই সুয়াবিল ইসলামিয়া সরকারি প্রাথমিক বিদ্যালয়ের তৃতীয় শ্রেণির শিক্ষার্থী ওই স্কুলের। নিহত আইনুরের দাদা ছিলেন ওই স্কুলের প্রতিষ্ঠাতা। এত সুন্দর হাতের লেখানাজিরহাট পৌরসভার বেতুয়ারকুল গ্রামে আইনুরদের বাড়িতে আজ দুপুরে ছিল স্বজন ও প্রতিবেশীদের ভিড়। বাড়ির বাইরেও চেয়ার পেতে দেওয়া হয়েছে। সবাই বাড়ির ভেতরে এসে একে একে দেখা করে যাচ্ছেন আইনুরের মা–বাবার সঙ্গে।ঘরের একটা টেবিলে এখনো ছড়িয়ে আছে আইনুরের খাতা, রংপেনসিলের বক্স আর বই। একেকটি খাতায় আইনুরের আঁকা ছবি। আইনুরের মা ইসমত আরা একটা খাতা দেখিয়ে বললেন, ‘দেখেন, কী সুন্দর হাতের লেখা আমার মেয়ের। ক্লাস থ্রির বাচ্চার হাতের লেখা কখনো এমন হয়? দেখলে মনে হবে কোনো কলেজে পড়া মেয়ের লেখা।’আইনুরের খাতা ধরে মা আর কিছু বলতে পারলেন না। মেয়ের কৃতিত্বের গর্ব নয়, বরং শোক তাকে ভাসিয়ে নিয়ে গেল। তিনি পড়ে যাচ্ছিলেন, কেউ একজন এসে ধরলেন তাঁকে।দোতলা বাড়িটির সিঁড়িঘরটায় অনেকগুলো তাক। সেখানে আইনুরের খেলনা সাজানো। পুতুল থেকে শুরু করে খেলনার ডেকচি-পাতিল সবই যেন খেলনার মালিকের অপেক্ষায়। কখনো দ্বিতীয় হয়নি আইনুরপ্রথম থেকে তৃতীয় শ্রেণি পর্যন্ত আইনুর কোনো ক্লাসেই দ্বিতীয় হয়নি। প্রতিটি ক্লাসেই প্রথম হয়েছে সে। রোল নম্বর ১ ছিল তার জন্য বরাদ্দ। স্কুলেও সব শিক্ষকের আদরের ছিল সে।সুয়াবিল ইসলামিয়া সরকারি প্রাথমিক বিদ্যালয়ের প্রধান শিক্ষক ওসমান গণি প্রথম আলোকে বলেন, ‘এত ভালো মেধাবী মেয়েটিকে এভাবে হারিয়ে আমরা শোকে পাথর। সে প্রতিটা শ্রেণিতে প্রথম হয়েছে। স্কুল এলাকায় চাঁদের গাড়ি চাপার ঘটনার বিচার চাই আমরা।’আইনুরের মা ইসমত আরার অনেক স্বপ্ন ছিল মেয়েকে ঘিরে। প্রথম আলোকে তিনি বলেন, ‘আমার সব স্বপ্ন ছিল মেয়েটিকে ঘিরে। অনেক মেধাবী ছিল সে। শিশু বয়স থেকেই স্কুলের পড়ার পাশাপাশি বিভিন্ন বেসরকারি বৃত্তি পরীক্ষায় অংশ নিয়ে পুরস্কার পেত। আমাদের বলত, বড় হলে শিক্ষক নয়তো চিকিৎসক হবে সে। আমার ছেলেটি প্রতিবন্ধী। তাই মেয়েকে নিয়ে অনেক স্বপ্ন দেখেছি। এখন আমি কী নিয়ে বাঁচব।’ অনেক সাধনার ধনআইনুরের বাবা জাহেদুল ইসলাম তালুকদার (৪৫) ও মা ইসমত আরার (৩০) প্রথম সন্তান হয় ২০০৯ সালে। সেই সন্তান জন্মের এক সপ্তাহ পর রোগাক্রান্ত হয়ে মারা যায়। এর দুই বছর পর ২০১১ সালে তাঁদের কোলে আসে আরেক ছেলে সন্তান আহমেদ তকি তালুকদার। তবে তকি জন্ম থেকে শারীরিক প্রতিবন্ধিতার শিকার। সপ্তম শ্রেণিতে পড়লেও এখনো অনেকটাই নির্ভরশীল জীবনযাপন তকির। ২০১৪ সালে জন্ম হয় আইনুরের। পাঁচ বছর বয়সে তাকে ভর্তি করিয়ে দেওয়া হয় বীর মুক্তিযোদ্ধা দাদা নুরুল ইসলাম তালুকদারের প্রতিষ্ঠিত স্থানীয় সুয়াবিল ইসলামিয়া সরকারি প্রাথমিক বিদ্যালয়ে।ছবি আঁকা থেকে শুরু করে লেখাপড়া—সব দিকেই সমান আগ্রহ ছিল আইনুরের। আইনুরের দাদা ছিলেন শিক্ষানুরাগী। এই এলাকার প্রথম উচ্চশিক্ষিতদের একজন তিনি। আইনুরও তার দাদার মতো পরিবারের নাম ছড়াবে, এই বিশ্বাস ছিল মা-বাবার। নাজিরহাটের সুয়াবিল ইসলামিয়া সরকারি প্রাথমিক বিদ্যালয়ের সামনে এখনো ছোপ ছোপ রক্তের দাগ রয়ে গেছে। ঘাসের ওপর পড়ে রয়েছে আইনুরের একটি স্পঞ্জের স্যান্ডেল। পাশের একটি মাদ্রাসার মাঠে ঘাতক চাঁদের গাড়িটি পার্ক করা রয়েছে। আজ বেলা ১১টায় সেখানে মানুষের ভিড়। শিক্ষার্থীদের স্কুলের গেটে চাপা দেওয়ার বিষয়টি মানতে পারছেন না কেউ। ক্ষুব্ধ অভিভাবক ও এলাকাবাসী এ ঘটনার দ্রুত বিচার চান।ঘটনাস্থলের ১০০ ফুট দূরে তার স্কুলে গিয়ে দেখা যায়, তৃতীয় শ্রেণির ক্লাস নিচ্ছেন শ্রেণিশিক্ষক। তবে আইনুরের বসার আসনটি এখনো ফাঁকা। সেদিকে তাকিয়ে শিক্ষক কিছুক্ষণ চুপ করে রইলেন। ক্লাসে তখন রাজ্যের নীরবতা। সবাই যেন ভাষা হারিয়ে ফেলেছে।",Prothom Alo,https://www.prothomalo.com/bangladesh/district/tfowswefzc
নোয়াখালীতে প্রাতর্ভ্রমণে ট্রাকচাপায় ব্যবসায়ী নিহত,"নোয়াখালীর সেনবাগ উপজেলায় দ্রুতগতির ট্রাকের চাপায় মো. শাহাদাত হোসেন ওরফে সাধন (৩৮) নামের এক ব্যবসায়ী নিহত হয়েছেন। আজ মঙ্গলবার সকালে ফেনী-নোয়াখালী আঞ্চলিক মহাসড়কের দরগাবাড়ি পোল এলাকার জেবিএম ব্রিকফিল্ডের সামনে এ দুর্ঘটনা ঘটে।স্থানীয় বাসিন্দারা জানান, নিহত মো. শাহাদাত হোসেন উপজেলার কাবিলপুর ইউনিয়নের শায়েস্তানগর গ্রামের আবদুস সাত্তারের ছেলে। তিনি এলাকায় শাহাদাত স্টোর নামের একটি ব্যবসাপ্রতিষ্ঠান পরিচালনা করতেন। স্থানীয় বাসিন্দা আবদুল আউয়াল প্রথম আলোকে বলেন, আজ ফজর নামাজ শেষে প্রাতর্ভ্রমণে বের হন শাহাদাত। ফেনী-নোয়াখালী মহাসড়ক পার হওয়ার সময় ফেনী অভিমুখী দ্রুতগতির একটি ট্রাক তাঁকে চাপা দিয়ে পালিয়ে যায়। এতে ঘটনাস্থলেই তাঁর মৃত্যু হয়। স্থানীয় লোকজন তাঁর রক্তাক্ত মরদেহ রাস্তার পাশে পড়ে থাকতে দেখে উদ্ধার করে বাড়িতে নিয়ে যায়।লক্ষ্মীপুরের চন্দ্রগঞ্জ হাইওয়ে পুলিশের ভারপ্রাপ্ত কর্মকর্তা মফিজ উদ্দিন ভূঁইয়া প্রথম আলোকে বলেন, খবর পাওয়ার পর পুলিশের একটি দলকে ঘটনাস্থলে পাঠানো হয়েছিল। কিন্তু পুলিশ গিয়ে নিহত ব্যক্তির লাশ পায়নি। দুর্ঘটনার পর পরিবারের লোকজন লাশ বাড়িতে নিয়ে গেছেন। তবে পুলিশ এখনো এলাকায় রয়েছে।",Prothom Alo,https://www.prothomalo.com/bangladesh/district/ianumtedut
তারেক মাসুদের পরিবারকে ক্ষতিপূরণের রায়ের বিরুদ্ধে আপিলের পরবর্তী শুনানি ৯ জানুয়ারি,"সড়ক দুর্ঘটনায় চলচ্চিত্রনির্মাতা তারেক মাসুদের মৃত্যুতে তাঁর পরিবারকে ৪ কোটি ৬১ লাখ ৭৫ হাজার ৪৫২ টাকা ক্ষতিপূরণ দিতে হাইকোর্টের দেওয়া রায়ের বিরুদ্ধে করা আপিলের শুনানি আগামী ৯ জানুয়ারি পর্যন্ত মুলতবি করেছেন আপিল বিভাগ।প্রধান বিচারপতি ওবায়দুল হাসানের নেতৃত্বাধীন ছয় সদস্যের আপিল বিভাগ আজ মঙ্গলবার ওই সময় পর্যন্ত শুনানি মুলতবি করেন। এর আগে তারেক মাসুদের পরিবারের পক্ষে সময়ের আরজি জানান জ্যেষ্ঠ আইনজীবী রমজান আলী শিকদার।জ্যেষ্ঠ আইনজীবী রমজান আলী শিকদার আদালতে বলেন, তারেক মাসুদের পরিবারের পক্ষে আগে আইনজীবী সারা হোসেন শুনানি করেছেন। তিনি দেশের বাইরে আছেন। আগামী মাসের প্রথম সপ্তাহে (৮ ডিসেম্বর) তাঁর দেশে ফেরার কথা।পরে আদালত ৯ জানুয়ারি পর্যন্ত শুনানি মুলতবি করেন। এ সময় রিলায়েন্স ইনস্যুরেন্স কোম্পানি লিমিটেডের পক্ষে আইনজীবী এহসান এ সিদ্দিক আদালতে উপস্থিত ছিলেন। তারেক মাসুদের পরিবারের করা ক্ষতিপূরণ মামলায় ২০১৭ সালের ৩ ডিসেম্বর হাইকোর্ট রায় দেন। রায়ের পর বাসমালিক ও বাদীপক্ষ ২০১৯ সালে আপিল বিভাগে পৃথক আপিল করে।আপিল দুটি একসঙ্গে শুনানির জন্য ওঠে। আপিলের ওপর গত ১১ অক্টোবর শুনানি শুরু হয়। এরপর আংশিক দ্রুত হিসেবে আপিল দুটি একসঙ্গে শুনানির জন্য আজ কার্যতালিকার ৯ নম্বর ক্রমিকে ছিল।২০১১ সালের ১৩ আগস্ট মানিকগঞ্জের ঘিওর উপজেলার জোকা এলাকায় ঢাকা-আরিচা মহাসড়কে সড়ক দুর্ঘটনায় মারা যান তারেক মাসুদ ও মিশুক মুনীর। তাঁদের বহনকারী মাইক্রোবাসটির সঙ্গে চুয়াডাঙ্গাগামী একটি বাসের সংঘর্ষ হয়। এতে ঘটনাস্থলে পাঁচজন প্রাণ হারান। দুর্ঘটনার পর তারেক মাসুদ ও মিশুক মুনীরের পরিবার মানিকগঞ্জ জেলা জজ আদালতে মোটরযান অধ্যাদেশ অনুযায়ী বাসমালিক, চালক ও ইনস্যুরেন্স কোম্পানির বিরুদ্ধে ক্ষতিপূরণ চেয়ে পৃথক মামলা করে।বাদীর আবেদনের পরিপ্রেক্ষিতে মামলা দুটি হাইকোর্টে আসে। এর মধ্যে তারেক মাসুদের পরিবারের করা মামলায় হাইকোর্টের দেওয়া রায়ে তাঁর (তারেক মাসুদ) পরিবারকে ৪ কোটি ৬১ লাখ ৭৫ হাজার ৪৫২ টাকা ক্ষতিপূরণ দিতে বলা হয়। আর মিশুক মুনীরের পরিবারের পক্ষ থেকে করা ক্ষতিপূরণ মামলাটি হাইকোর্টে সাক্ষ্য গ্রহণ পর্যায়ে রয়েছে।",Prothom Alo,https://www.prothomalo.com/bangladesh/4s5tn3rorn
"মিরসরাইয়ে দুটি অটোরিকশাকে পিষে দিয়ে পিকআপকে ধাক্কা কাভার্ড ভ্যানের, ঘটনাস্থলেই দুজনের মৃত্যু","চট্টগ্রামের মিরসরাইয়ে নিয়ন্ত্রণ হারিয়ে একটি কাভার্ড ভ্যান সামনের দুটি অটোরিকশাকে পিষ্ট করে আরও একটি পিকআপকে ধাক্কা দিয়েছে। এতে তিনটি গাড়িই দুমড়েমুচড়ে গেছে। কাভার্ড ভ্যানের ধাক্কায় ঘটনাস্থলেই মারা গেছেন মো. ফরিদ (৩৩) ও ইকবাল হোসেন (৪৫) নামের দুই ব্যক্তি। আজ মঙ্গলবার সকাল ১০টায় উপজেলার সুফিয়া রাস্তার মাথা এলাকায় ঢাকা-চট্টগ্রাম মহাসড়কের চট্টগ্রামমুখী লেনে এ দুর্ঘটনা ঘটে।নিহত ফরিদ মিরসরাই পৌরসভার মধ্যম তালবাড়িয়া এলাকার বকতিয়ার খানের ছেলে। তিনি কাভার্ড ভ্যানের নিচে চাপা পড়া অটোরিকশার চালক ছিলেন। নিহত আরেকজন ইকবাল হোসেন একই এলাকার শহিদুল ইসলামের ছেলে। তিনি দুর্ঘটনাকবলিত পিকআপের চালক। এ দুর্ঘটনায় শহীদুল ইসলাম (৩০) ও মিজানুর রহমান(৩৫) নামের আরও দুজন গুরুতর আহত হন।দুর্ঘটনাস্থল ঘুরে আসা হাইওয়ে পুলিশের কর্মকর্তারা বলছেন, চালক ঘুমচোখে গাড়ি চালানোয় এমন দুর্ঘটনা ঘটেছে বলে তাঁদের ধারণা। তবে ঘটনার পরপরই কাভার্ড ভ্যানের চালক পালিয়ে গেছেন। হাইওয়ে পুলিশ, ফায়ার সার্ভিস ও প্রত্যক্ষদর্শী লোকজনের সঙ্গে কথা বলে জানা গেছে, আজ সকাল ১০টায় চট্টগ্রামগামী মালবাহী দ্রুতগতির একটি কাভার্ড ভ্যান নিয়ন্ত্রণ হারিয়ে রাস্তার পূর্ব পাশ ধরে চলা একটি বেকারি পণ্যবাহী অটোরিকশা, আরেকটি খালি অটোরিকশা ও কাঠবোঝাই একটি মিনি পিকআপকে পেছন থেকে ধাক্কা দেয়।এ সময় বিকট আওয়াজে কাঠবাহী পিকআপটি রাস্তার পাশের একটি গাছে আঘাত করে আটকে পড়ে। কাভার্ড ভ্যানের চাকায় পিষ্ট হয়ে দুটি অটোরিকশা দুমড়েমুচড়ে যায়। দুর্ঘটনায় পিকআপচালক ইকবাল হোসেন ও অটোরিকশাচালক মো. ফরিদ ঘটনাস্থলেই নিহত হয়েছেন। দুর্ঘটনার পর স্থানীয় লোকজন নিহত ও আহত ব্যক্তিদের উদ্ধার করেন।অবস্থা গুরুতর হওয়ায় আহত শহীদুল ইসলাম ও মিজানুর রহমানকে চিকিৎসার জন্য চট্টগ্রাম মেডিকেল কলেজ হাসপাতালে পাঠানো হয়েছে।দুর্ঘটনার পর মিরসরাই ফায়ার সার্ভিস স্টেশনের উদ্ধারকারী দলটির সদস্য বিশ্বজিৎ কুমার নাথ প্রথম আলোকে বলেন, ‘ফায়ার সার্ভিস স্টেশনের কাছে হওয়ায় খবর পেয়েই দ্রুত সাড়া দিয়ে দুর্ঘটনাস্থলে গিয়ে আহত দুজনকে ও নিহত দুই ব্যক্তির লাশ উদ্ধার করেছি।’ জানতে চাইলে দুর্ঘটনাস্থলে থাকা জোরারগঞ্জ হাইওয়ে পুলিশের উপসহকারী পুলিশ কর্মকর্তা (এএসআই) আশরাফুল ইসলাম প্রথম আলোকে বলেন, ‘সকাল ১০টায় সুফিয়া রাস্তার মাথা এলাকায় সড়ক দুর্ঘটনার খবর পেয়ে দ্রুত সেখানে গিয়ে নিহত ব্যক্তিদের লাশ উদ্ধার করেছি।ধারণা করছি, কাভার্ড ভ্যানের চালক চোখে ঘুম নিয়ে গাড়ি চালানোয় এ দুর্ঘটনা ঘটেছে। দুর্ঘটনার পর কাভার্ড ভ্যানের চালক পালিয়ে গেছেন। দুর্ঘটনাকবলিত গাড়িগুলো উদ্ধার করে জিম্মায় নেব আমরা।’",Prothom Alo,https://www.prothomalo.com/bangladesh/district/it4mx8dle3
সীতাকুণ্ডে ১১ জন কলেজছাত্রী নিয়ে খাদে পড়ে গেল লেগুনা,"চট্টগ্রামের সীতাকুণ্ড পৌর সদরের শেখপাড়া এলাকায় ১১ জন কলেজ শিক্ষার্থী নিয়ে যাত্রীবাহী একটি লেগুনা খাদে পড়ে গেছে। এতে লেগুনায় থাকা সব শিক্ষার্থী আহত হয়েছে। আজ সোমবার বেলা তিনটার দিকে এ দুর্ঘটনা ঘটে। স্থানীয় ব্যক্তিরা ছাত্রীদের উদ্ধার করে প্রথমে উপজেলা স্বাস্থ্য কমপ্লেক্সে ভর্তি করেন। এর মধ্যে চারজনের অবস্থা গুরুতর। তাঁদেরকে চট্টগ্রাম মেডিকেল কলেজ হাসপাতালে পাঠানো হয়েছে। ছাত্রীদের সবাই উপজেলার ছোট দারোগারহাট তাহের মঞ্জুর কলেজের শিক্ষার্থী। স্থানীয় ব্যক্তিদের সূত্রে জানা গেছে, লেগুনাটি পৌরসভার শেখ পাড়া এলাকা অতিক্রম করার সময় অপর একটি মিনিবাস লেগুনাটিকে ধাক্কা দিলে নিয়ন্ত্রণ হারিয়ে মহাসড়কের পার্শ্ববর্তী একটি খাদে পড়ে যায়। তাঁদের উদ্ধারে স্থানীয় লোকজন এগিয়ে আসে। উপজেলা স্বাস্থ্য কর্মকর্তা নুর উদ্দিন রাশেদ বলেন, দুর্ঘটনায় আহত ১১ ছাত্রীকে চিকিৎসা দেওয়া হয়েছে। এর মধ্যে চারজনকে উন্নত চিকিৎসার জন্য চট্টগ্রাম মেডিকেল কলেজ হাসপাতালে পাঠানো হয়েছে। আহত ব্যক্তিদের কয়েকজনকে প্রাথমিক চিকিৎসা শেষে ছেড়ে দেওয়া হয়েছে। অন্যদের পর্যবেক্ষণে রাখা হয়েছে।",Prothom Alo,https://www.prothomalo.com/bangladesh/district/1elge5482p
ময়মনসিংহে ট্রাকচাপায় দুই বোনসহ অটোরিকশার তিন যাত্রী নিহত,"ময়মনসিংহের তারাকান্দা উপজেলার কাশিগঞ্জ বাজারে ট্রাকচাপায় সিএনজিচালিত অটোরিকশার তিনজন যাত্রী মারা গেছেন। আহত হয়েছেন আরও একজন। সোমবার বেলা ১টার দিকে ময়মনসিংহ-নেত্রকোনা মহাসড়কের কাশিগঞ্জ বাজারের পাশে গজহরপুর গ্রামে এ দুর্ঘটনা ঘটে।তারাকান্দা থানার ভারপ্রাপ্ত কর্মকর্তা (ওসি) আব্দুল্লাহ আল মামুন এসব তথ্য নিশ্চিত করেন। নিহত ব্যক্তিরা হলেন- নেত্রকোনার পূর্বধলা উপজেলার বৌলাম গ্রামের সিএনজিচালক মো. মোস্তাকিম মিয়া (৩০), নেত্রকোনা সদর উপজেলার মদনপুর গ্রামের ছিদ্দিকুর রহমান আওলাদের মেয়ে সাকি আক্তার (১৭) ও লাকি আক্তার (৩০)। এ দুর্ঘটনায় আহত হয়েছে নিহত লাকি আক্তারের মেয়ে হুমায়রা আক্তার। থানা-পুলিশ ও স্থানীয় সূত্রে জানা যায়, ময়মনসিংহের একটি বেসরকারি হাসপাতাল থেকে লাকি আক্তারের চিকিৎসা শেষে তাঁরা বাড়ি ফিরছিলেন। কাশিগঞ্জ বাজার এলাকায় ময়মনসিংহগামী বালুবোঝাই ট্রাকের সঙ্গে অটোরিকশাটির মুখোমুখি সংঘর্ষ হলে ঘটনাস্থলে মোস্তাকিম ও সাকি আক্তার নিহত হন। আহত অবস্থায় লাকি ও তাঁর মেয়ে হুমায়রাকে ময়মনসিংহ মেডিকেল কলেজ হাসপাতালে নিয়ে গেলে কর্তব্যরত চিকিৎসক লাকিকে মৃত ঘোষণা করেন।ওসি আব্দুল্লাহ আল মামুন বলেন, অটোরিকশা ও ট্রাকটি শ্যামগঞ্জ হাইওয়ে থানা–পুলিশের হেফাজতে রয়েছে। তবে ট্রাকের চালক পালিয়ে যাওয়ায় তাঁকে আটক করা সম্ভব হয়নি।",Prothom Alo,https://www.prothomalo.com/bangladesh/district/5xhkcffyke
"মুন্সিগঞ্জে ট্রলির সঙ্গে অটোরিকশার সংঘর্ষে বাবা-ছেলে নিহত, আহত ৩","মুন্সিগঞ্জ সদর উপজেলায় বালুবাহী ট্রলি ও সিএনজিচালিত অটোরিকশার মুখোমুখি সংঘর্ষে বাবা–ছেলে নিহত হয়েছেন। এ ঘটনায় আরও তিনজন আহত হয়েছেন। আজ সোমবার বেলা সোয়া ১১টার দিকে উপজেলার হোগলাকান্দি এলাকায় এ দুর্ঘটনা ঘটে।নিহত ব্যক্তিরা হলেন মুন্সিগঞ্জ সদর উপজেলার চর আবদুল্লাহ এলাকার দাদন সরকার (৩২) ও তাঁর ছেলে হোনাইন সরকার (৩)। দাদন সরকারের স্ত্রী কুলসুম বেগমসহ (৩০) তিনজন আহত হয়েছেন। প্রত্যক্ষদর্শী ও পারিবারিক সূত্রে জানা গেছে, দাদন সরকার স্ত্রী ও ছেলেকে নিয়ে উপজেলার বাংলাবাজার এলাকা থেকে অটোরিকশায় করে মুন্সিগঞ্জ শহরের দিকে আসছিলেন। অটোরিকশায় আরও দুজন যাত্রী ছিলেন। বেলা সোয়া ১১টার দিকে অটোরিকশাটি হোগলাকান্দি এলাকায় পৌঁছায়। এ সময় সড়ক দিয়ে বিপরীত দিক থেকে আসা বালুবোঝাই ট্রলির সঙ্গে মুখোমুখি সংঘর্ষ হয়। এতে অটোরিকশার যাত্রীরা আহত হন। তাঁদের উদ্ধার করে মুন্সিগঞ্জ জেনারেল হাসপাতালে নিয়ে আসা হলে দায়িত্বরত চিকিৎসক দাদন সরকার ও তাঁর ছেলেকে মৃত ঘোষণা করেন। মুন্সিগঞ্জ জেনারেল হাসপাতালের জরুরি বিভাগের চিকিৎসক এম এ কামাল প্রধান বলেন, দুপুর পৌনে ১২টার দিকে মৃত অবস্থায় দুজনসহ পাঁচজনকে হাসপাতালে আনা হয়। আহত ব্যক্তিদের হাসপাতালে চিকিৎসা দেওয়া হচ্ছে।মুন্সিগঞ্জ সদর থানার ভারপ্রাপ্ত কর্মকর্তা (ওসি) মো. আমিনুল ইসলাম বলেন, দুর্ঘটনায় বাবা ও ছেলের মৃত্যু হয়েছে। আহত হয়েছেন মাসহ আরও তিনজন। দুর্ঘটনাকবলিত অটোরিকশা ও ট্রলি পুলিশ হেফাজতে নেওয়া হয়েছে। ঘটনার পর ট্রলির চালক পালিয়ে গেছে।",Prothom Alo,https://www.prothomalo.com/bangladesh/district/ruqkryiker
আইসিইউতে থাকা ছোট্ট তাহরিন জানে না মা–বাবা বেঁচে নেই,"মা–বাবার সঙ্গে বেড়াতে যাওয়ার সময় নানার কাছে মেলায় যাওয়ার আবদার করেছিল ছয় বছরের ছোট্ট তাহরিন জাহান। নানা আলাউদ্দিন নাতনিকে কথা দিয়েছিলেন, বেড়ানো শেষে বাড়িতে ফিরলে তাহরিনকে মেলায় নিয়ে যাবেন। কিন্তু তাহরিন আর বাড়িতে ফেরেনি। মোটরসাইকেল দুর্ঘটনায় বাবা-মাকে হারিয়ে ঢাকা মেডিকেল কলেজ হাসপাতালের নিবিড় পরিচর্যাকেন্দ্রে (আইসিইউ) মৃত্যুর সঙ্গে লড়াই করছে ছোট্ট শিশুটি। এখনো সে তার মা–বাবার মৃত্যুর খবর জানে না। আরও পড়ুনপ্রাইভেট কারের ধাক্কায় ছিটকে পড়ার পর ট্রাকচাপায় প্রাণ গেল দম্পতির গতকাল শুক্রবার সন্ধ্যায় নারায়ণগঞ্জের রূপগঞ্জ উপজেলার কাঞ্চন-রূপসী সড়কের গঙ্গানগর এলাকায় দুর্ঘটনায় তাহরিনের বাবা ঠিকাদার নাজমুল হোসেন ও মা স্কুলশিক্ষক তাহমিনা আক্তার মারা যান। নাজমুল নোয়াখালীর হাতিয়া উপজেলার চানন্দী গ্রামের বাসিন্দা। তাহমিনা নারায়ণগঞ্জের সোনারগাঁ পৌরসভার নয়ামাটি এলাকার আলাউদ্দিনের মেয়ে। স্বামী-সন্তানসহ সোনারগাঁয়ে বাবার বাড়িতেই থাকতেন তাহমিনা।আজ শনিবার সকালে বৃদ্ধ আলাউদ্দিনের বাড়িতে গিয়ে দেখা যায়, স্বজনেরা আহাজারি করছেন। পাড়া-প্রতিবেশীরা তাঁদের সান্ত্বনা দেওয়ার চেষ্টা করছেন। বাড়িতে যেতেই এগিয়ে আসেন বৃদ্ধ আলাউদ্দিন। পরিচয় দেওয়ার পর আলাউদ্দিন বলেন, ‘আমরা তো বিচার চাই না। কার কাছে কী বিচার চামু।’ জানান, একমাত্র মেয়ে ও সন্তানতুল্য জামাতাকে নিজ হাতে দাফন করেছেন। এখন তাঁদের মৃত্যু নিয়ে শোক করার বা বিচার চাওয়ার সময় নেই। যেকোনো মূল্যে আদরের নাতনিকে সুস্থ করে তুলতে চান তিনি। নাতনিকে মেলায় নিয়ে যাওয়ার জন্য আলাদা টাকাও রেখেছিলেন বৃদ্ধ আলাউদ্দিন। সেই টাকা হাতে নিয়ে বারবার আক্ষেপ করছেন আর বলছেন, ‘কেন এমন হইল। আমার নানুভাই এখন মা বলবে কারে, বাবা বলবে কারে।’ বাড়িতে আসা প্রতিবেশীদের কাছে দোয়া চেয়ে বলছেন, ‘তোমরা সবাই আল্লাহর কাছে দোয়া করো, আমার নাতনিটা যেন সুস্থ হইয়া ফিরা আসে।’আলাউদ্দিনের কাছে এগিয়ে আসেন নিহত নাজমুলের বাবা নাজিম উদ্দিন। বেয়াইকে সান্ত্বনা দেন। তিনি বলেন, ছেলের মৃত্যুর খবর শুনে ভোরে পরিবারসহ নোয়াখালী থেকে এসেছেন। ছেলে ও ছেলের বউকে পাশাপাশি দাফন করেছেন। একপর্যায়ে ফুপিয়ে কেঁদে ওঠেন তিনি। নাজিম উদ্দিন বলেন, গতকাল দুপুরে স্ত্রী-সন্তানকে নিয়ে মোটরসাইকেলে রূপগঞ্জের পূর্বাচলে এক আত্মীয়ের বাড়িতে বেড়াতে গিয়েছিলেন নাজমুল। বেড়ানো শেষে সন্ধ্যায় ফিরছিলেন। রূপগঞ্জের কাঞ্চন-রূপসী সড়কের গঙ্গানগর এলাকায় একটি মাইক্রোবাস পেছনের দিক থেকে মোটরসাইকেলটিকে ধাক্কা দেয়। এ সময় নাজমুল ও তাহমিনা সড়কে ছিটকে পড়লে ট্রাকচাপায় তাঁরা ঘটনাস্থলেই নিহত হন। ট্রাকচাপার আগে কোলে থাকা মেয়ে তাহরিনকে সড়কের পাশে ছুড়ে দেন। তাহরিন মাথা ও বুকে আঘাত পেলেও প্রাণে বেঁচে যায়। তাঁকে উদ্ধার করে স্থানীয় লোকজন ঢাকা মেডিকেলে পাঠায়। বর্তমানে সে সেখানে চিকিৎসাধীন।বেলা গড়িয়ে দুপুর হয়। এরই মধ্যে বৃদ্ধ আলাউদ্দিনের কাছে ছুটে আসেন এক তরুণী। ‘কাকা ভাইয়ে তো যাইনা গেছে’ বলে চিৎকার করেন। তরুণীর হাত থেকে মুঠোফোন কেড়ে বাড়ির পাশে নিরিবিলি সড়কে যান আলাউদ্দিন। সৌদি আরব থেকে তাঁর একমাত্র ছেলে ইব্রাহিম ফোন করেছেন। বোন ও ভগ্নিপতির মৃত্যুর শোক সহ্য করতে পারবেন না ভেবে তাঁকে মৃত্যুর দেননি আলাউদ্দিন। ইব্রাহিম গণমাধ্যমের মাধ্যমে খবর পেয়েছেন। মুঠোফোনে বাবার কাছে বোনের মৃত্যুর খবর না দেওয়ার কৈফিয়ত চান। ছেলের প্রশ্নে ডুকরে কেঁদে ওঠেন বৃদ্ধ। বলেন, ‘বাপরে আমি তো পাগল হইয়া গেছি, আমি কেমনে বলি তোরে তোর বুকের ধন বইন আর বাঁইচা নাই। আল্লাহর কাছে আমার নাতনির লাইগা দোয়া কর। ওরে বুকে ধইরা আমি মাইয়া হারানোর যন্ত্রণা ভুলমু।’মুঠোফোনে বাবা ছেলের মান-অভিমান চলে। তাঁদের আলাপ শুনে চোখের জল ফেলেন পড়শিরা। ছোট্ট তাহরিন তখনো জীবন-মৃত্যুর সন্ধিক্ষণে। এখনো সে জানে না, তার মা–বাবা আর বেঁচে নেই।",Prothom Alo,https://www.prothomalo.com/bangladesh/district/shwbv5o4rq
সড়ক দুর্ঘটনায় মৃত্যু নিয়ে সরকার নির্বিকার: গণসংহতি আন্দোলন,"নিরাপদ সড়কের জন্য তরুণদের বড় আন্দোলনের পরও সরকার নির্বিকার। প্রতিনিয়ত সড়কে মানুষ মারা যাচ্ছে। কিন্তু কারও কোনো বিকার নেই। সড়ক দুর্ঘটনা রোধ করতে সড়কের শৃঙ্খলা ফিরিয়ে আনা ও শক্তিশালী আইন থাকা দরকার। আজ শনিবার সকালে গণসংহতি আন্দোলনের কেন্দ্রীয় কার্যালয়ে এক সংবাদ সম্মেলনে এসব কথা বলেন বক্তারা।সংবাদ সম্মেলনে গণসংহতি আন্দোলনের জাতীয় পরিষদের সদস্য ও বাংলাদেশ ছাত্র ফেডারেশনের সাবেক সভাপতি আরিফুল ইসলাম এবং ঢাকা বিশ্ববিদ্যালয় শাখা ছাত্র ফেডারেশনের সহসাধারণ সম্পাদক সৌভিক করিম ট্রাকের চাপায় নিহত হওয়ার ঘটনার সুষ্ঠু তদন্ত ও বিচারের দাবি তোলা হয়। গত মঙ্গলবার রাতে রাজধানীর ইস্কাটনে ইস্টার্ন টাওয়ারের সামনের সড়ক দুর্ঘটনায় আরিফুল ও সৌভিক নিহত হন। প্রত্যক্ষদর্শীদের বরাতে গণসংহতি আন্দোলন বলেছে, ট্রাকটি যদি ধাক্কা দেওয়ার পরই থেমে যেত তাহলে আরিফ ও সৌভিক হয়তো বেঁচে যেতেন। কিন্তু ট্রাকটি দ্রুত চালিয়ে তাঁদের পিষে দেয়। পরে পুলিশ বাদী মামলা করলেও এখনো পর্যন্ত ট্রাকটি শনাক্ত করা গেছে কি না বা চালককে আটক করা হয়েছে কি না, তা জানা যায়নি। বাংলাদেশ সড়ক পরিবহন কর্তৃপক্ষের তথ্যের বরাতে গণসংহতি আন্দোলন বলেছে, চলতি বছরের জুলাইয়ে সড়ক দুর্ঘটনায় ৫৩৩ জনের মৃত্যু হয়েছে। আহত হয়েছেন আরও ৯৩৪ জন। সড়ক দুর্ঘটনার কারণ হিসেবে বিভিন্ন গবেষণায় উঠে এসেছে ত্রুটিপূর্ণ যানবাহন, নাজুক অবকাঠামো, চালকদের অসুস্থ  প্রতিযোগিতা, চালকদের দিয়ে অতিরিক্ত কাজ করানো ও অতিরিক্ত গতির মতো বিষয়গুলো। সড়ক দুর্ঘটনা রোধ করতে হলে সড়কের শৃঙ্খলা ফিরিয়ে আনা ও শক্তিশালী আইন থাকা দরকার বলে মনে করছে গণসংহতি আন্দোলন। তারা বলেছে, কিন্তু সে পথে না গিয়ে কোটারি স্বার্থে সহায়ক সড়ক আইন করে মানুষের জীবনকে বিপন্ন করা হচ্ছে। নিরাপদ সড়কের জন্য তরুণদের বড় আন্দোলনের পরেও অবস্থার কোনো পরিবর্তন ঘটেনি। পরিস্থিতি দিনের পর দিন আরও খারাপ হচ্ছে। এ বিষয়ে সরকার নির্বিকার।সংবাদ সম্মেলনে লিখিত বক্তব্য পাঠ করেন গণসংহতি আন্দোলনের নির্বাহী সমন্বয়কারী আবুল হাসান। সম্পাদকমণ্ডলীর সদস্য জুলহাসনাইনের সঞ্চালনায় সাংবাদিকদের প্রশ্নের জবাব দেন দলের প্রধান সমন্বয়কারী জোনায়েদ সাকি।",Prothom Alo,https://www.prothomalo.com/bangladesh/qywk1fvqtz
কাজে যাওয়া হলো না হাসিনা বেওয়ার,"৪০ দিনের কর্মসৃজন প্রকল্পের শ্রমিক হিসেবে নির্বাচিত হয়েছিলেন হাসিনা বেওয়া (৫৫)। আজ শনিবার প্রকল্পের উদ্বোধনী কাজে যোগ দেওয়ার কথা ছিল তাঁর। ভ্যানে চড়ে কাজে যাওয়ার পথে সিমেন্টবোঝাই ট্রাকের ধাক্কায় ছিটকে পড়ে ঘটনাস্থলে তিনি মারা যান। এ ঘটনায় ভ্যানচালকসহ আরও দুজন আহত হয়েছেন।আজ আক্কেলপুর-বদলগাছি সড়কের নওগাঁর বদলগাছী উপজেলার কেশাইল গ্রামে ওই দুর্ঘটনা ঘটে। আহত ব্যক্তিদের আক্কেলপুর উপজেলা স্বাস্থ্য কমপ্লেক্সে ভর্তি করা হয়েছে। হাসিনা উপজেলার ঝাড়ঘরিয়া গ্রামের মৃত বাদেশ আলীর স্ত্রী। আহত দুজন হলেন ভ্যানচালক আলাউদ্দিন ও প্রকল্পের আরেক শ্রমিক ফরিদা বেগম। ওই ভ্যানের যাত্রী সানোয়ার হোসেন বলেন, বদলগাছির কোলা ইউনিয়নে ৪০ দিনের কর্মসৃজন প্রকল্পের কাজ শুরু হওয়ার কথা ছিল। শ্রমিকদের সকাল ১০টার মধ্যে ইউনিয়ন পরিষদে (ইউপি) উপস্থিত থাকতে বলা হয়েছিল। ঝাড়ঘরিয়া গ্রামের সাত শ্রমিক সকাল ৯টার দিকে ভ্যানে চড়ে কোলা ইউপি কার্যালয়ের উদ্দেশে রওনা দিয়েছিলেন। তাঁদের বহনকারী ভ্যানটি কেশাইল গ্রামে পৌঁছালে পেছন দিক থেকে সিমেন্টবোঝাই একটি ট্রাক ধাক্কা দেয়। এতে হাসিনা ছিটকে সড়কের ওপর পড়ে যান। ট্রাকের চাকা তাঁর শরীরের ওপর দিয়ে চলে যায়। তিনি ঘটনাস্থলে মারা যান। এ ঘটনায় ভ্যানচালক আলাউদ্দিন ও ফরিদা আহত হন। স্থানীয় লোকজন ছুটে এসে আহত ব্যক্তিদের উদ্ধার করে আক্কেলপুর উপজেলা স্বাস্থ্য কমপ্লেক্সে নিয়ে যান। কোলা ইউপি চেয়ারম্যান শাহিনুর রহমান বলেন, তাঁরা এ ঘটনায় শোকাহত।বদলগাছি থানার উপপরিদর্শক সাজ্জাদ হোসেন বলেন, ট্রাকটি জব্দ ও ট্রাকচালক আবদুল মোমিনকে আটক করা হয়েছে। নিহত হাসিনার লাশ থানায় আনা হয়েছে।",Prothom Alo,https://www.prothomalo.com/bangladesh/district/vq0pi0rk8f
"অক্টোবরে সড়কে নিহত ৪৩৭, এক-তৃতীয়াংশই মোটরসাইকেল দুর্ঘটনায়","সারা দেশে গত অক্টোবর মাসে সড়ক দুর্ঘটনায় ৪৩৭ জন নিহত হয়েছেন। এর মধ্যে মোটরসাইকেল দুর্ঘটনায় প্রাণ গেছে ১৪৪ জনের। অর্থাৎ ৩৩ শতাংশের মৃত্যুর কারণ মোটরসাইকেল দুর্ঘটনা। আজ শনিবার অক্টোবরে সড়ক দুর্ঘটনার এ তথ্য প্রকাশ করেছে যাত্রী কল্যাণ সমিতি।যাত্রী কল্যাণ সমিতির মহাসচিব মোজাম্মেল হক চৌধুরী বলেন, অক্টোবর মাসে ৪২৯টি সড়ক দুর্ঘটনায় নিহত হয়েছেন ৪৩৭ জন। আহত হয়েছেন ৬৮১ জন। একই সময় রেলপথে ২৯টি দুর্ঘটনায় প্রাণ গেছে ৫৩ জনের। আহত হয়েছেন ১৫৫ জন। এ ছাড়া নৌপথে ৬টি দুর্ঘটনায় ১২ জন নিহত হয়েছেন। সব মিলিয়ে গত অক্টোবরে মারা গেছেন ৫০২ জন। যাত্রী কল্যাণ সমিতির সংবাদ বিজ্ঞপ্তি বলছে, অক্টোবরে সবচেয়ে বেশি সড়ক দুর্ঘটনা হয়েছে ঢাকা বিভাগে। এ বিভাগে সড়ক দুর্ঘটনায় মারা গেছেন ১৪১ জন। সবচেয়ে কম সড়ক দুর্ঘটনা হয়েছে বরিশাল বিভাগে। এ বিভাগে অক্টোবর মাসে ২১ জনের প্রাণ গেছে।",Prothom Alo,https://www.prothomalo.com/bangladesh/uc32dgsrtt
মহাসড়ক পার হতে গিয়ে ট্রাকের চাপায় অবসরপ্রাপ্ত শিক্ষক নিহত,"গাজীপুরের কালিয়াকৈর বাইপাস এলাকায় মহাসড়ক পার হওয়ার সময় ট্রাকচাপায় মো. কিতাব আলী (৬৩) নামের এক ব্যক্তি নিহত হয়েছেন। গতকাল শুক্রবার সন্ধ্যা সাড়ে সাতটার দিকে এ ঘটনা ঘটে।কিতাব আলী গাজীপুরের কালিয়াকৈর উপজেলার আমগাছিয়া গ্রামের সুরত আলী ছেলে। তিনি উপজেলার আমগাছিয়া সরকারি প্রাথমিক বিদ্যালয়ের সাবেক প্রধান শিক্ষক। হাইওয়ে পুলিশ ও স্বজনেরা জানান, সাবেক স্কুলশিক্ষক কিতাব আলী টাঙ্গাইলে তাঁর মেয়ের বাড়ি যাওয়ার জন্য গতকাল বিকেলে বাড়ি থেকে বের হন। নিজের গ্রাম থেকে কালিয়াকৈরে পৌঁছান সন্ধ্যার পর। সন্ধ্যা সাড়ে সাতটার দিকে টাঙ্গাইলের বাসে ওঠার জন্য কালিয়াকৈর বাইপাস এলাকায় ঢাকা-টাঙ্গাইল মহাসড়ক পার হচ্ছিলেন। এ সময় টাঙ্গাইলগামী একটি ট্রাক তাঁকে চাপা দিয়ে পালিয়ে যায়। পরে আশপাশের লোকজন তাঁকে উদ্ধার করে কালিয়াকৈর উপজেলা স্বাস্থ্য কমপ্লেক্সে নিয়ে যান। সেখানে চিকিৎসক তাঁকে মৃত ঘোষণা করেন। কিতাব আলীর ছোট ভাই আশরাফ উদ্দিন বলেন, কিতাব আলী টাঙ্গাইলে মেয়ের বাড়িতে বেড়াতে যাচ্ছিলেন। যাওয়ার পথে সড়ক দুর্ঘটনায় তাঁর মৃত্যু হয়েছে।নাওজোড় হাইওয়ে পুলিশের ওসি মো. শাহদাত হোসেন বলেন, নিহত ব্যক্তির লাশ পরিবারের কাছে হস্তান্তর করা হয়েছে। এ ঘটনায় আইনগত ব্যবস্থা নেওয়া হচ্ছে।",Prothom Alo,https://www.prothomalo.com/bangladesh/district/07jh894i3v
প্রাইভেট কারের ধাক্কায় ছিটকে পড়ার পর ট্রাকচাপায় প্রাণ গেল দম্পতির,"নারায়ণগঞ্জের রূপগঞ্জে পরিবার নিয়ে মোটরসাইকেলে বাড়ি ফেরার পথে সড়ক দুর্ঘটনায় এক দম্পতি নিহত হয়েছেন। এ ঘটনায় গুরুতর আহত হয়েছে তাঁদের ছয় বছর বয়সী মেয়ে। শুক্রবার সন্ধ্যা সাতটার দিকে উপজেলার কাঞ্চন-রূপসী সড়কের গঙ্গানগর এলাকায় এই দুর্ঘটনা ঘটে। নিহত দম্পতি হলেন নারায়ণগঞ্জে সোনারগাঁ পৌরসভার নয়ামাটি এলাকার ঠিকাদার নাজমুল ইসলাম ওরফে বাবু (৩৪) এবং তাঁর স্ত্রী তাহমিনা আক্তার (৩০)। তাঁদের মেয়ের নাম তাহরিন জাহান ফাহা। পুলিশ ও ঘটনার প্রত্যক্ষদর্শী সূত্রে জানা যায়, দুপুরে নাজমুল ইসলাম স্ত্রী–সন্তানসহ নিজের মোটরসাইকেলে চড়ে রূপগঞ্জের পূর্বাচলে বেড়াতে আসেন। সন্ধ্যা সাতটার দিকে তাঁরা বাড়ি ফিরছিলেন। মোটরসাইকেলটি কাঞ্চন-রূপসী সড়কের গঙ্গানগর এলাকায় এলে একটি প্রাইভেট কার পেছন থেকে সেটিকে ধাক্কা দেয়। এতে মোটরসাইকেলে থাকা মা–বাবা ও মেয়ে ছিটকে পড়ে। এ সময় বিপরীত দিক থেকে আসা একটি মালবাহী ট্রাকের চাকায় পিষ্ট হয়ে ঘটনাস্থলেই ওই দম্পতির মৃত্যু হয়। আহত শিশুটিকে আশপাশের লোকজন উদ্ধার করে প্রথমে স্থানীয় একটি হাসপাতালে নিয়ে যান। পরে তাঁকে ঢাকা মেডিকেল কলেজ হাসপাতালে নিয়ে যান।খবর পেয়ে লাশ দুটি উদ্ধার করেছে পুলিশ।এ বিষয়ে রূপগঞ্জ থানার ভারপ্রাপ্ত কর্মকর্তা (ওসি) এ এফ এম সায়েদ প্রথম আলোকে বলেন, লাশ উদ্ধার করে রূপগঞ্জ থানায় আনা হয়েছে। প্রাইভেট কার ও ট্রাকটিকে আটকের চেষ্টা চলছে। শনিবার সকালে নিহত দম্পতির লাশ ময়নাতদন্তের জন্য নারায়ণগঞ্জের ১০০ শয্যা জেনারেল হাসপাতালে পাঠানো হবে। রাত ১১টা পর্যন্ত এ ঘটনায় কোনো মামলা হয়নি।",Prothom Alo,https://www.prothomalo.com/bangladesh/district/8e0eub7rcz
ঘোড়াঘাটে প্রাণ গেল মোটরসাইকেলচালকের,"দিনাজপুরের ঘোড়াঘাট উপজেলায় বাসের চাকা বিস্ফোরণের পর নিয়ন্ত্রণ হারিয়ে মোটরসাইকেলের সঙ্গে মুখোমুখি সংঘর্ষে আলমগীর হোসেন (৫০) নামের এক মোটরসাইকেলচালকের মৃত্যু হয়েছে। শুক্রবার সন্ধ্যা সাড়ে সাতটার দিকে ঘোড়াঘাটে দিনাজপুর-গোবিন্দগঞ্জ আঞ্চলিক মহাসড়কের কলাবাড়ী স্থানে একটি ফিলিং স্টেশনের সামনে এ দুর্ঘটনা ঘটে।আলমগীর হোসেন পার্বতীপুর উপজেলার মধ্যপাড়া গ্রামের মৃত ময়েজ উদ্দীনের ছেলে। তিনি সিপি বাংলাদেশ লিমিটেড নামের একটি বেসরকারি প্রতিষ্ঠানের ব্যবস্থাপক ছিলেন। পুলিশ জানায়, শুক্রবার সকালে বগুড়া থেকে সনাতন ধর্মাবলম্বী একদল তীর্থযাত্রী বাসে করে দিনাজপুরের কান্তজিউ মন্দিরে গিয়েছিলেন। বিকেলে ওই তীর্থযাত্রীরা দিনাজপুর থেকে একই বাসে করে বগুড়ায় ফিরছিলেন। পথে ঘোড়াঘাট উপজেলার কলাবাড়ী এলাকায় একটি ফিলিং স্টেশনের সামনে পৌঁছালে সেখানে বাসটির বাঁ পাশের চাকা বিকট শব্দে বিস্ফোরণ ঘটে। এতে বাসটি নিয়ন্ত্রণ হারায়। এদিকে ঘোড়াঘাটের রানিগঞ্জ বাজার থেকে মোটরসাইকেলে করে কলাবাড়ী গ্রামে ভাড়া বাসায় ফিরছিলেন আলমগীর। এ সময় নিয়ন্ত্রণহীন বাসটির সঙ্গে মোটরসাইকেলের মুখোমুখি সংঘর্ষ হয়। এতে মোটরসাইকেলচালক আলমগীর বাসের সঙ্গে ধাক্কা খেয়ে সড়কের ওপর পড়ে যান এবং গুরুতর আহত হন। পরে স্থানীয় লোকজন তাঁকে মুমূর্ষু অবস্থায় উদ্ধার করে ঘোড়াঘাট উপজেলা স্বাস্থ্য কমপ্লেক্সে নিলে সেখানকার কর্তব্যরত চিকিৎসক তাঁকে মৃত ঘোষণা করেন। ঘোড়াঘাট থানার ভারপ্রাপ্ত কর্মকর্তা (ওসি) আসাদুজ্জামান প্রথম আলোকে বলেন, দুর্ঘটনাস্থল থেকে বাসটি জব্দ করে পুলিশের হেফাজতে নেওয়া হয়েছে। ঘটনার পর বাসচালক ও চালকের সহকারী বাস রেখে পালিয়ে গেছেন। নিহত ব্যক্তির প্রাথমিক সুরতহাল প্রতিবেদন তৈরি করা হয়েছে। নিহত আলমগীরের পরিবারের পক্ষ থেকে থানায় সড়ক আইনে মামলার প্রস্তুতি চলছে। তাঁর পরিবারের সঙ্গে কথা বলে আইনি প্রক্রিয়ায় মরদেহ পরিবারের কাছি হস্তান্তর করা হবে।",Prothom Alo,https://www.prothomalo.com/bangladesh/district/fz40mynlvi
আরিফুল ও সৌভিক ‘হত্যার’ বিচার দাবি বন্ধুদের,"সড়ক দুর্ঘটনায় গণসংহতি আন্দোলনের নেতা আরিফুল ইসলাম ও ছাত্র ফেডারেশনের সাবেক নেতা সৌভিক করিমের মৃত্যুর ঘটনার সুষ্ঠু তদন্ত ও বিচার দাবি করেছেন তাঁদের বন্ধুরা।আজ শুক্রবার সন্ধ্যায় রাজধানীর ইস্কাটনে দুর্ঘটনাস্থলে আয়োজিত মানববন্ধন ও মোমবাতি প্রজ্বালন অনুষ্ঠানে তাঁরা এই দাবি করেন। আরিফুল গণসংহতি আন্দোলনের জাতীয় পরিষদ সদস্য আর সৌভিক ঢাকা বিশ্ববিদ্যালয়ের ছাত্র ফেডারেশনের সাবেক সহসাধারণ সম্পাদক ছিলেন।গত মঙ্গলবার রাতে ইস্কাটনের ইস্টার্ন টাওয়ারের সামনের সড়কে দুর্ঘটনায় আরিফুল ও সৌভিক নিহত হন। প্রত্যক্ষদর্শীদের বরাতে পুলিশ জানিয়েছে, মোটরসাইকেলে ইটবাহী ট্রাকের ধাক্কায় তাঁরা প্রাণ হারান।আজ দুর্ঘটনাস্থলে আরিফুল ও সৌভিকের প্রতি ফুল দিয়ে শ্রদ্ধা জানানো হয়। এ সময় উপস্থিত বন্ধু ও সহযোদ্ধারা ‘সড়কের মৃত্যুর মিছিল থামবে কবে’, ‘জীবন কোনো সংখ্যা নয়’, ‘আরিফুল ইসলাম ও সৌভিক করিম হত্যার বিচার করো’ লেখা বিভিন্ন প্ল্যাকার্ড হাতে নীরব প্রতিবাদ জানান। মানববন্ধনে উপস্থিত ছিলেন আলোকচিত্রী শহিদুল আলম, অধ্যাপক রেহনুমা আহমেদ, সমকালের প্ল্যানিং এডিটর ফারুক ওয়াসিফ, কণ্ঠশিল্পী শায়ান, গার্মেন্টস শ্রমিক সংহতির সভা প্রধান তাসলিমা আখতার, সমগীতের সভাপতি দিনা তাজরিন, শিক্ষক বীথি ঘোষ, সম্মিলিত পেশাজীবী সংহতির সদস্যসচিব ইখতিয়ার উদ্দিন, চিত্র পরিচালক হাবিবুর রহমানসহ গণসংহতি ও ছাত্র ফেডারেশনের নেতা-কর্মীরা।এর আগে আজ বাদ আসর ইস্কাটন গার্ডেন মসজিদে আরিফুল ইসলাম ও সৌভিক করিমের আত্মার মাগফিরাত কামনা করে মিলাদ ও দোয়া মাহফিল অনুষ্ঠিত হয়। সেখানে উপস্থিত ছিলেন অধ্যাপক আহমেদ কামাল, প্রয়াত আরিফুলের বাবা খায়রুল ইসলাম, সৌভিকের বাবা এ টি এম ফজলুল করিম, গণসংহতি আন্দোলনের প্রধান সমন্বয়কারী জোনায়েদ সাকি, নির্বাহী সমন্বয়কারী আবুল হাসান, জাতীয়তাবাদ সমমনা জোটের চেয়ারম্যান ফরিদুজ্জামান, জাগপার সাধারণ সম্পাদক খন্দকার লৎফুর রহমান প্রমুখ।",Prothom Alo,https://www.prothomalo.com/bangladesh/capital/nr876z7xyy
"বই–খাতা পড়ে আছে টেবিলে, চেয়ারটাও খালি, আর কখনো পড়তে বসবে না আলভী","চট্টগ্রাম নগরের আতুরার ডিপো এলাকার বাড়িটিতে এখনো টেবিলের ওপর ছড়িয়ে–ছটিয়ে আছে বই–খাতা। চেয়ারটাও রয়ে গেছে সেভাবে। তবে বাড়ির একমাত্র ছেলে আলভী আহমেদ আর কখনো পড়তে বসবে না। আগামী বছর এসএসসি পরীক্ষায় বসার কথা ছিল তার। তবে এখন সে এসবের ঊর্ধ্বে। আজ শুক্রবার বিকেল চারটার দিকে চট্টগ্রামের হাটহাজারীর অক্সিজেন-কুয়াইশ সড়কে মোটরসাইকেল দুর্ঘটনায় ১৫ বছর বয়সী এই কিশোরের মৃত্যু হয়েছে। পুলিশ জানায়, মোটরসাইকেল চালাচ্ছিল আলভী নিজেই। কোনো যানবাহনের সঙ্গে সংঘর্ষ হয়নি তার মোটরসাইকেলের। প্রচণ্ড গতির কারণে নিয়ন্ত্রণ হারিয়ে এ দুর্ঘটনা ঘটে। মোটরসাইকেলে আলভীর সঙ্গী ছিল তারই বয়সী কিশোর আশরাফুল আলম। এ ঘটনায় সে–ও গুরুতর আহত হয়েছে। চট্টগ্রামের বেসরকারি এভারকেয়ার হাসপাতালের নিবিড় পরিচর্যা কেন্দ্রে রেখে তাকে চিকিৎসা দেওয়া হচ্ছে।আলভী যে মোটরসাইকেল চালাচ্ছিল, সেটি তার নয় বলে দাবি করেছেন তার খালা সেলিনা আক্তার। ছেলেটির এমন মৃত্যু কিছুতেই মানতে পারছেন না তাঁরা। আলভীর বাবা ইকবাল হোসেন প্রবাসী। ছেলের মৃত্যুর খবর জানার পর বারবার মূর্ছা যাচ্ছেন মা রুজি আক্তার। আলভীর খালা সেলিনা আক্তারও প্রথম আলোর সঙ্গে কথা বলতে গিয়ে বারবার কান্নায় ভেঙে পড়ছিলেন। সেলিনা আক্তার নিজেকে সামলে কোনোমতে বলেন, আলভী নগরের রহমানিয়া উচ্চবিদ্যালয়ের শিক্ষার্থী ছিল। এবার তার এসএসসি পরীক্ষায় বসার কথা ছিল। তারা ছিল তিন বোন ও এক ভাই। আলভীর আর পরীক্ষায় বসা হলো না। সব শেষ হয়ে গেল। দুর্ঘটনার বিষয়ে মদুনাঘাট পুলিশ তদন্ত কেন্দ্রের পরিদর্শক মো. মহিউদ্দিন সুমন বলেন, আলভী মোটরসাইকেল চালাচ্ছিল। পেছনে বসেছিল আশরাফুল আলম। প্রচণ্ড গতিতে এসে গতিরোধকের ওপর নিয়ন্ত্রণ হারায় আলভী। তারা ছিটকে চলে যায় অনেকটা দূরে। এরপর পাশের এভারকেয়ার হাসপাতালে নিয়ে গেলে কর্তব্যরত চিকিৎসক আলভীকে মৃত ঘোষণা করেন। পাশাপাশি আশরাফুলকে নিবিড় পরিচর্যা কেন্দ্রে ভর্তি করানো হয়।পুলিশ জানায়, আহত আশরাফুল নগরের বন গবেষণাগার উচ্চবিদ্যালয়ের অষ্টম শ্রেণির শিক্ষার্থী। তার বাবা মো. শাহজাহানও প্রবাসী। আশরাফুল ও আলভীর বাড়ি একই এলাকায়।",Prothom Alo,https://www.prothomalo.com/bangladesh/district/grp9ss8jz4
লক্ষ্মীপুরে ট্রাকচাপায় দুই মোটরসাইকেল আরোহী নিহত,"লক্ষ্মীপুরের রামগতি উপজেলায় ট্রাকচাপায় মোটরসাইকেলের দুই আরোহী নিহত হয়েছেন। মালবাহী একটি ট্রাক মোটরসাইকেলটিকে চাপা দিলে এ দুর্ঘটনা ঘটে।আজ শুক্রবার বিকেলে উপজেলার আলেকজান্ডার-সোনাপুর সড়কের রামদয়াল বাজার এলাকায় মোবাইল টাওয়ারের সামনে এ দুর্ঘটনা ঘটে। পুলিশ জানায়, দুই মোটরসাইকেল আরোহী রামগতি যাচ্ছিলেন। এ সময় বিপরীত দিক থেকে আসা মালবাহী একটি ট্রাক তাঁদের মোটরসাইকেলটিকে চাপা দেয়। এতে ঘটনাস্থলে আরোহী ওই দুজনের মৃত্যু হয়।নিহত ব্যক্তিরা হলেন রামগতি উপজেলার চর আলগী গ্রামের মো. সেলিমের ছেলে মো. আরিফ (১৮) ও একই গ্রামের মো. মনিরের ছেলে মো. মোমিন (২০)। রামগতি থানার ভারপ্রাপ্ত কর্মকর্তা (ওসি) মোহাম্মদ সাইফুদ্দিন আনোয়ার বলেন, ঘটনাস্থলেই দুজন মারা গেছেন। তাঁদের মরদেহ উদ্ধার করে লক্ষ্মীপুর সদর হাসপাতালের মর্গে পাঠানো হয়েছে। ট্রাকটি জব্দ করা হয়েছে। এ ব্যাপারে আইনগত ব্যবস্থা নেওয়া হবে।",Prothom Alo,https://www.prothomalo.com/bangladesh/district/h4noqg1q9e
"নিয়ন্ত্রণ হারানো ট্রাকের পেছনে একে একে তিন যানবাহনের ধাক্কা, নিহত ২","দিনাজপুরের ফুলবাড়ী উপজেলায় ট্রাক, কাভার্ড ভ্যান ও পিকআপ ভ্যানের সংঘর্ষে দুজন নিহত হয়েছেন। আজ শুক্রবার সকাল ছয়টায় উপজেলার রাঙামাটি বিজিবি ক্যাম্পের সামনে দিনাজপুর-গোবিন্দগঞ্জ সড়কে এ দুর্ঘটনা ঘটে।নিহত দুজন হলেন পিকআপ ভ্যানের চালক নায়েব আলী (৪০) ও চালকের সহকারী শফিউজ্জামান (৪২)। নায়েব আলী ঠাকুরগাঁও জেলার সদর উপজেলার জগন্নাথপুর গ্রামের মৃত ফয়েজউল্লাহর ছেলে। শফিউজ্জামান একই জেলার বালিয়াডাঙ্গী উপজেলার বাঙ্গালীপাড়া গ্রামের মৃত মকবুল হোসেনের ছেলে। বিষয়টি নিশ্চিত করেছেন ফুলবাড়ী থানার পুলিশ পরিদর্শক (তদন্ত) শফিকুল ইসলাম। পুলিশ ও প্রত্যক্ষদর্শী সূত্রে জানা যায়, আজ সকালে দিনাজপুর থেকে ছেড়ে আসা একটি ট্রাক নিয়ন্ত্রণ হারিয়ে বিজিবি ক্যাম্পের সামনে গাছের সঙ্গে ধাক্কা খায়। একই সময়ে একই দিক থেকে আসা কুরিয়ার সার্ভিসের একটি কাভার্ড ভ্যান (ঢাকা মেট্রো-ট-১৫-৩৫৮৫) সামনের ট্রাকটিকে ধাক্কা দেয়। এতে কাভার্ড ভ্যানটির সামনের অংশ দুমড়েমুচড়ে যায়। এভাবে পরপর গমবোঝাই একটি ট্রাক (ঢাকা মেট্রো-ট-১৬-৫৪৫৪) ও মুরগিবোঝাই একটি পিকআপ ভ্যান (ঢাকা-ন-১৩-২১৮৭) গমবোঝাই ট্রাকের পেছনে সজোর ধাক্কা দেয়। এতে পিকআপ ভ্যানের সামনের অংশ দুমড়েমুচড়ে গিয়ে চালক ও তাঁর সহযোগী ঘটনাস্থলে মারা যান। ফুলবাড়ী থানার পুলিশ পরিদর্শক (তদন্ত) শফিকুল ইসলাম বলেন, ঘটনাস্থল থেকে পুলিশ ও ফায়ার সার্ভিসের সদস্যরা মরদেহ উদ্ধার করে থানায় নিয়ে আসেন। প্রাথমিক তদন্ত শেষে মরদেহ পরিবারের কাছে হস্তান্তর করা হয়েছে। দুর্ঘটনাকবলিত চারটি যানবাহনই থানায় হেফাজতে রাখা হয়েছে। তবে চালক ও সহযোগীদের পাওয়া যায়নি। এ ঘটনায় সড়ক ও মোটরযান আইনে মামলার প্রস্তুতি চলছে।",Prothom Alo,https://www.prothomalo.com/bangladesh/district/krrl07cgon
একে একে মারা গেল সড়ক দুর্ঘটনায় আহত তিন বন্ধু,"তিন বন্ধু একসঙ্গে চলত, একসঙ্গে পড়ত। একসঙ্গেই চেপে বসে ছিল মোটরসাইকেলে। স্কুলে যাচ্ছিল পরীক্ষা দিতে। কিন্তু স্কুলে পৌঁছানো হয়নি তাদের। পথিমধ্যে ইঞ্জিনচালিত করিমনের ধাক্কায় গুরুতর আহত হয় তিন বন্ধু। পাবনার ঈশ্বরদী উপজেলার বহরপুর এলাকায় পাবনা-ঈশ্বরদী সড়কে গত সোমবার সকালে এ দুর্ঘটনা ঘটে। পরে গুরুতর আহত অবস্থায় তাদের উদ্ধার করে হাসপাতালে ভর্তি করা হলে একে একে তিন বন্ধুরই মৃত্যু হয়। সবশেষ জন মারা যায় গতকাল বুধবার দিবাগত রাত দুইটায়। নিহত তিন বন্ধু হলো উপজেলার দাশুড়িয়া ইউনিয়নের আখাইল শিমুল গ্রামের ইসমাইল হোসেনের ছেলে মিতুল হোসেন (১৫), নওদাপাড়া গ্রামের শিহাব সরদারের সিয়াম সরদার (১৫) ও খয়েরবাড়ি গ্রামের বাচ্চু হোসেনের ছেলে বিশাল হোসেন (১৫)। তারা ঈশ্বরদী সরকারি ভোকেশনাল টেক্সটাইল ইনস্টিটিউটে দশম শ্রেণির ছাত্র ছিল।স্থানীয় লোকজনের সঙ্গে কথা বলে জানা যায়, সোমবার সকাল ১০টা থেকে ঈশ্বরদী সরকারি ভোকেশনাল টেক্সটাইল ইনস্টিটিউটে দশম শ্রেণির নির্বাচনী পরীক্ষা ছিল। পরীক্ষায় অংশ নিতে তিন বন্ধু বাড়ি থেকে বের হয়। এরপর মোটরসাইল নিয়ে স্কুলের উদ্দেশে রওনা দেয়। সকাল সাড়ে ৯টার দিকে পাবনা-ঈশ্বরদী সড়কের বহরপুর এলাকায় পৌঁছালে একটি ইঞ্জিনচালিত করিমনের সঙ্গে তাদের মোটরসাইকেলটির মুখোমুখি সংঘর্ষ হয়। এতে তিন বন্ধুই গুরুতর আহত হয়। স্থানীয় লোকজন তাদের উদ্ধার করে ঈশ্বরদী উপজেলা স্বাস্থ্য কমপ্লেক্সে ভর্তি করলে চিকিৎসকেরা মিতুল হোসেনকে মৃত ঘোষণা করেন। একই সঙ্গে আশঙ্কাজনক অবস্থায় সিয়াম ও বিশালকে উন্নত চিকিৎসার জন্য রাজশাহী মেডিকেল কলেজ হাসপাতালে স্থানান্তর কো হয়। সেখানে চিকিৎসাধীন অবস্থায় গত সোমবার রাত ১২টার দিকে সিয়াম সরদার ও গতকাল বুধবার দিবাগত রাত দুইটার দিকে বিশাল হোসেন মারা যায়। দাশুড়িয়া ইউনিয়ন পরিষদের চেয়ারম্যান বকুল হোসেন সরদার ঘটনার সত্যতা নিশ্চিত করে বলেন, ঘটনাটি খুবই দুঃখজনক ও কষ্টকর। তিন বন্ধু একসঙ্গেই চলত, একসঙ্গেই পড়ত। একে একে তিনজনই চলে গেল। তিনটি ছেলের এমন মৃত্যু মেনে নেওয়ার মতো না। প্রতিটি পরিবারেই মাতম চলছে। ঈশ্বরদী সরকারি ভোকেশনাল টেক্সটাইল ইনস্টিটিউটের সুপারিনটেনডেন্ট রফিকুল ইসলাম বলেন, ‘তিনজনই আমাদের ছাত্র। অপ্রাপ্ত বয়সে মোটরসাইকেল দেওয়ায় তাদের এই করুণ পরিণতি হলো। বিষয়টি খুবই কষ্টকর। অভিভাবকদের এ বিষয়ে সতর্ক হওয়া জরুরি বলে মনে করি।’ ঈশ্বরদী থানার ভারপ্রাপ্ত কর্মকর্তা অরবিন্দ সরকার বলেন, ঘটনাটি জানার পর খোঁজখবর নেওয়া হয়েছে। তবে নিহতদের পরিবার থানায় কোনো অভিযোগ করেনি।",Prothom Alo,https://www.prothomalo.com/bangladesh/district/3ii3ku09u9
"সড়ক দুর্ঘটনা
গণসংহতি আন্দোলনের নেতা আরিফুল বন্ধুসহ নিহত","গণসংহতি আন্দোলনের জাতীয় পরিষদের সদস্য আরিফুল ইসলাম (৪২) সড়ক দুর্ঘটনায় তাঁর এক বন্ধুসহ নিহত হয়েছেন। প্রত্যক্ষদর্শীদের বরাতে পুলিশ জানিয়েছে, মোটরসাইকেলে ইটবাহী ট্রাকের ধাক্কায় তাঁরা প্রাণ হারিয়েছেন।রাজধানীর ইস্কাটনের ইস্টার্ন টাওয়ারের সামনের সড়কে মঙ্গলবার রাত পৌনে ১২টার দিকে এ দুর্ঘটনা ঘটে। নিহত অপরজন হলেন আরিফুলের বন্ধু সৌভিক করিম (৪০)।  আরিফুল বেসরকারি প্রকাশনা প্রতিষ্ঠান ইউনিভার্সিটি প্রেস লিমিটেডে (ইউপিএল) মার্কেটিং হেড হিসেবে কর্মরত ছিলেন। আর সৌভিক একটি বেসরকারি বিশ্ববিদ্যালয়ে খণ্ডকালীন শিক্ষকতা করতেন।আরিফুল ছাত্র ফেডারেশনের সাবেক কেন্দ্রীয় সভাপতি এবং সৌভিক ঢাকা বিশ্ববিদ্যালয় শাখার সাবেক নেতা ছিলেন। হাতিরঝিল থানার উপপরিদর্শক (এসআই) কারিবুল হাসান বুধবার প্রথম আলোকে বলেন, বাংলামোটরগামী মোটরসাইকেলটি নিউ ইস্কাটন রোডে ইউটার্ন নেওয়ার সময় মগবাজারগামী একটি দ্রুতগতির ট্রাক সেটিকে ধাক্কা দেয়। এতে মোটরসাইকেলের দুই আরোহী সড়কে ছিটকে পড়ে গুরুতর আঘাত পান। রাত দেড়টার দিকে ঢাকা মেডিকেল কলেজ হাসপাতালের জরুরি বিভাগে নেওয়া হলে কর্তব্যরত চিকিৎসক তাঁদের মৃত ঘোষণা করেন। এসআই কারিবুল হাসান জানান, আরিফুল মোটরসাইকেলটি চালাচ্ছিলেন। হাতিরঝিল থানার ওসি আওলাদ হোসেন রাতে প্রথম আলোকে বলেন, আশপাশের সিসিটিভি ফুটেজ দেখে ট্রাক শনাক্ত করে চালককে আটকের চেষ্টা চলছে। এ ব্যাপারে হাতিরঝিল থানায় জাতীয় সড়ক নিরাপদ আইনে মামলা করা হয়েছে।আরিফুল সপরিবার নিউ ইস্কাটন রোডের একটি বাসায় থাকতেন। তাঁর গ্রামের বাড়ি পঞ্চগড়ের আটোয়ারীতে। আর সৌভিক বড় মগবাজার এলাকায় থাকতেন। তাঁর বাড়ি নোয়াখালীতে।",Prothom Alo,https://www.prothomalo.com/bangladesh/capital/dseo0vh9f1
"এক পরিবারের ৭ জনের মৃত্যু
একে একে জ্বলে ওঠে চিতা, কখনো স্তব্ধ, কখনো আর্তনাদ নারায়ণের","ওমান থেকে বুধবার সকাল ১০টা ৪০ মিনিটে বাড়িতে পা রাখেন নারায়ণ দাশ। চারদিকে তখন মাতম। বাড়ির কাছে সারি সারি দাঁড়িয়ে আছে পাঁচটি অ্যাম্বুলেন্স। সেখানে চির ঘুমে আছেন নারায়ণ দাশের স্ত্রী, চার সন্তান ও ভাইপো। স্বজনেরা এগিয়ে এসে তাঁকে সান্ত্বনা দেন। কিন্তু নারায়ণের মুখে কোনো কথা নেই, বাক্‌রুদ্ধ। শোকে পাথর। আবার কখনো আর্তনাদ করে উঠছেন।দুপুর ১২টার দিকে সৎকারের জন্য প্রস্তুত করা হয় মরদেহগুলো। একে একে জ্বলে ওঠে সব কটি চিতা। আর কান্নায় ভারী হয়ে আসে পরিবেশ।গতকাল মঙ্গলবার বেলা সাড়ে ১১টার দিকে হাটহাজারীর চারিয়া এলাকায় সিএনজিচালিত অটোরিকশা ও বাসের মুখোমুখি সংঘর্ষে নারায়ণের স্ত্রী রীতা দাশ ও সন্তানেরাসহ সাতজন মারা যান। চন্দনাইশ থেকে তাঁরা রীতার বাবার বাড়ি ফটিকছড়ির মাইজভান্ডার শাহনগর এলাকায় যাচ্ছিলেন। সেখানে মঙ্গলবার রীতার দাদি কনকলতার আদ্যশ্রাদ্ধ ছিল। এখন নিজেরাই শোকের কারণ হয়ে দাঁড়িয়েছেন সবার জন্য। সাতজনের লাশ মঙ্গলবার রাতেই পৌঁছে গেছে চন্দনাইশ উপজেলার জোয়ারা ইউনিয়নের মোহাম্মদপুরের নিজ বাড়িতে। সাতজনের মধ্যে নারায়ণের বোন চিনু দাশের বাড়ি পাশের সাতবাড়িয়া এলাকায়। তাঁকে মঙ্গলবার রাতেই সেখানে নিয়ে সৎকার করা হয়। স্ত্রী-সন্তানদের মুখ শেষবারের মতো দেখানোর জন্য ওমানপ্রবাসী নারায়ণের অপেক্ষায় ছিলেন বাড়ির লোকজন।তবে পরিচিত মুখগুলো তখন দেখার মতো অবস্থায় ছিল না। দুর্ঘটনায় স্ত্রী রীতা, দুই যমজ ছেলে দীপ ও দিগন্ত, মেয়ে শ্রাবন্তী ও বর্ষা কিংবা ভাইপো বিপ্লবের চেহারাও যে বিকৃত হয়ে গেছে। স্বজন ও পাড়া-প্রতিবেশীরা ধরে অ্যাম্বুলেন্সের পাশে নিয়ে যান নারায়ণকে। এ সময় কান্নায় ভেঙে পড়েন নারায়ণ ও পাড়া-প্রতিবেশীরা।একসময় নারায়ণ ছুটে যান উঠানের এক কোণে বসা তাঁর অসুস্থ মেজ ভাই নিহত বিপ্লবের বাবা শম্ভু দাশের কাছে। তাঁকে জড়িয়ে কান্নার আরেক দৃশ্য। সেই কান্না সংক্রমিত হয় বাড়িজুড়ে থাকা স্বজন ও প্রতিবেশীদের মধ্যে। শুধু কি পাড়া-প্রতিবেশী, নারায়ণের স্কুলপড়ুয়া মেয়ে শ্রাবন্তী ও বর্ষার স্কুলের সহপাঠী-শিক্ষকেরা ভিড় করেন। ভিড় করেন স্থানীয় জনপ্রতিনিধি ও প্রশাসনের লোকজন। সবার চোখে পানি।উঠানের এক পাশে রীতা দাশের বাবা মিলন দাশ বসে আছেন। সদ্য মায়ের শ্রাদ্ধ সেরে ফিরেছেন তিনি। মিলন দাশ বলেন, ‘মায়ের শ্রাদ্ধে বসে মেয়ে ও নাতি-নাতনিদের মৃত্যুর খবর পাই। তখন মুহূর্তের মধ্যে সবকিছু এলোমেলো হয়ে যায়।’ নারায়ণের বাড়িতে উপস্থিত উপজেলা পরিষদ চেয়ারম্যান আবদুল জব্বার চৌধুরী, উপজেলা নির্বাহী কর্মকর্তা মাহমুদা বেগমসহ সবাই ব্যথিত এমন ঘটনায়। উপজেলা প্রশাসন থেকে ছয়জনের জন্য ২৫ হাজার করে ১ লাখ ৫০ হাজার টাকা হস্তান্তর করা হয় পরিবারকে। সৎকারের জন্য উপজেলা পরিষদ থেকে দেওয়া হয় ৮৫ হাজার টাকা।এদিকে দুর্ঘটনায় হাটহাজারী থানায় একটি মামলা হয়েছে। নারায়ণের ভাইপো পলাশ দাশ বাদী হয়ে বাসের চালক ও সহকারীর বিরুদ্ধে মামলাটি করেন বলে নাজিরহাট হাইওয়ে থানার পরিদর্শক আদিল মাহমুদ জানান। তবে এখনো বাসচালককে আটক করা যায়নি। আরও পড়ুনচট্টগ্রামের হাটহাজারীতে বাস-অটোরিকশা সংঘর্ষে ৩ শিশুসহ ৭ জন নিহত",Prothom Alo,https://www.prothomalo.com/bangladesh/district/vhsj8d7soj
"ট্রাকের ধাক্কায় ইউপি সদস্য নিহত, চেয়ারম্যানসহ আহত ২","পটুয়াখালীর মির্জাগঞ্জে ট্রাকের ধাক্কায় এক ইউপি সদস্য নিহত হয়েছেন। এ সময় ইউপি চেয়ারম্যানসহ আরও দুজন আহত হয়েছেন। আজ বুধবার সকালে বরগুনা-বাকেরগঞ্জ সড়কের সিংবাড়ি এলাকায় এ দুর্ঘটনা ঘটে। নিহত ব্যক্তির নাম মণীন্দ্র চন্দ্র হাওলাদার (৫৫)। তিনি উপজেলার কাকড়াবুনিয়া ইউনিয়ন পরিষদের (ইউপি) ৩ নম্বর ওয়ার্ডের সদস্য। তিনি ওই ইউনিয়নের কিসমতপুর গ্রামের বিরাজ মোহনের ছেলে। আহত ব্যক্তিরা হলেন, কাকড়াবুনিয়া ইউপির চেয়ারম্যান মো. সেলিম মিয়া এবং পটুয়াখালী বিজ্ঞান ও প্রযুক্তি বিশ্ববিদ্যালয়ের অফিস সহকারী মো. নুরুজ্জামান। তাঁদের মধ্যে গুরুতর আহত সেলিম মিয়াকে উন্নত চিকিৎসার জন্য ঢাকায় পাঠানো হয়েছে। ট্রাকের চালক ও সহকারী পালিয়ে গেছেন। পুলিশ ও স্থানীয় সূত্রে জানা যায়, কাকড়াবুনিয়া ইউনিয়ন পরিষদের কাছে সিংবাড়ি এলাকায় সকাল সাড়ে আটটার দিকে ইউপির চেয়ারম্যান মো. সেলিম মিয়া, ইউপি সদস্য মণীন্দ্র চন্দ্র হাওলাদার ও সিংবাড়ি গ্রামের বাসিন্দা নুরুজ্জামান দাঁড়িয়ে কথা বলছিলেন। এ সময় বরগুনা থেকে ছেড়ে আসা একটি ট্রাক নিয়ন্ত্রণ হারিয়ে তাঁদের ধাক্কা দেয়। স্থানীয় লোকজন আহত তিনজনকে উদ্ধার করে বরিশাল শের-ই-বাংলা মেডিকেল কলেজ হাসপাতালে নিয়ে যান। এ সময় চিকিৎসক ইউপি সদস্য মণীন্দ্র চন্দ্রকে মৃত ঘোষণা করেন। গুরুতর আহত ইউপির চেয়ারম্যান সেলিম মিয়াকে উন্নত চিকিৎসার জন্য ঢাকা পাঠানো হয়। মির্জাগঞ্জ থানার ভারপ্রাপ্ত কর্মকর্তা (ওসি) মো. হাফিজুর রহমান প্রথম আলোকে বলেন, ঘটনাস্থল থেকে ট্রাকটি জব্দ করা হয়েছে। ট্রাকের চালক ও সহকারী পালিয়ে গেছেন। এ ব্যাপারে পরবর্তী সময়ে আইনগত ব্যবস্থা গ্রহণ করা হবে। ",Prothom Alo,https://www.prothomalo.com/bangladesh/district/5cuq7hvf62
ইস্কাটনে ট্রাকের ধাক্কায় মোটরসাইকেলের দুই আরোহী নিহত,"রাজধানীর বাংলামোটরে ট্রাকের ধাক্কায় মোটরসাইকেলের দুই আরোহী নিহত হয়েছেন। গতকাল মঙ্গলবার দিবাগত রাত পৌনে ১২টার দিকে ইস্কাটনের ইস্টার্ন টাওয়ারের সামনের সড়কে এ ঘটনা ঘটে।নিহত ব্যক্তিরা হলেন আরিফুল ইসলাম (৪২) ও সৌভিক করিম (৪০)। আরিফুল বেসরকারি প্রতিষ্ঠান ইউপিএল ইউনিভার্সিটি প্রেস লিমিটেডে মার্কেটিং হেড হিসেবে কর্মরত ছিলেন। তিনি গণসংহতি আন্দোলনের জাতীয় পরিষদের সদস্য বলে জানা গেছে। আর সৌভিক একটি বেসরকারি বিশ্ববিদ্যালয়ে খণ্ডকালীন শিক্ষকতা করতেন। হাতিরঝিল থানার উপপরিদর্শক (এসআই) কারিবুল হাসান বলেন, বাংলামোটরগামী মোটরসাইকেলটি ইস্কাটন রোডে ইউটার্ন নেওয়ার সময় মগবাজারগামী একটি দ্রুতগতির ট্রাক সেটিকে ধাক্কা দেয়। এতে মোটরসাইকেলের দুই আরোহী ছিটকে পড়েন এবং গুরুতর আঘাত পান।তাঁদের উদ্ধার করে রাত দেড়টার দিকে ঢাকা মেডিকেল কলেজ হাসপাতালে জরুরি বিভাগে নেওয়া হলে কর্তব্যরত চিকিৎসক মৃত ঘোষণা করেন।কারিবুল হাসান জানান, মোটরসাইকেলটি চালাচ্ছিলেন আরিফুল ইসলাম। তাৎক্ষণিকভাবে ট্রাকটিকে শনাক্ত করা যায়নি।নিহত আরিফুল ইসলামের সহকর্মী সুমন সিদ্দিকী বলেন, আরিফুল তাঁর বন্ধুকে নিয়ে মোটরসাইকেলে করে ইস্কাটন রোডে ইউটার্ন নেওয়ার সময় দুর্ঘটনার শিকার হন। আরিফুল ইসলাম ইস্কাটন রোডে পরিবার নিয়ে থাকতেন। তাঁর বাবার নাম খয়রুল ইসলাম। গ্রামের বাড়ি পঞ্চগড়ের আটোয়ারী।সৌভিক করিম বড় মগবাজার এলাকায় থাকতেন। তাঁর বাবার নাম আবু করিম।মরদেহ দুটি ময়নাতদন্তের জন্য ঢাকা মেডিকেল কলেজের মর্গে রাখা হয়েছে বলে জানিয়েছে পুলিশ।",Prothom Alo,https://www.prothomalo.com/bangladesh/capital/lxo35z3zur
ট্রাকের নিচে ঘুমাতে গিয়ে...,"ক্লান্ত হয়ে বিশ্রাম নিচ্ছিলেন ট্রাকচালকের সহকারী মো. মাছুম (১৮)। বিশ্রামের জন্য বেছে নিয়েছিলেন ট্রাকের নিচের জায়গাটিকে। কিন্তু কিছুক্ষণ পর অসাবধানতাবশত গাড়িটি চালু করে টান দেন চালক। এতে মারা যান মাছুম। আজ মঙ্গলবার বিকেল পৌনে চারটার দিকে কর্ণফুলী থানাধীন সিইউএফএল ১ নম্বর চায়না গেট এলাকায় গোডাউনের পাশে এ ঘটনা ঘটে। নিহত মো. মাছুম বরিশালের খুলাদী থানার চরগাছা এলাকার মো. মজিবুরের ছেলে।চট্টগ্রাম মেডিকেল কলেজ হাসপাতালের পুলিশ ফাঁড়ির পরিদর্শক নুরে আলম আশেক জানান, বিকেল সাড়ে চারটার দিকে গুরুতর আহত অবস্থায় মাছুমকে নিয়ে আসা হয়। তখন জরুরি বিভাগের চিকিৎসক তাঁকে মৃত ঘোষণা করেন। নুরে আলম আশেক আরও বলেন, ১ নম্বর চায়না গেটের সামনে পাকা রাস্তার ওপর ট্রাক রেখে গাড়ির নিচে শুয়ে পড়েন ক্লান্ত মাছুম। গাড়ির চালক অসতর্কভাবে গাড়ি টান দিলে মাথায় গুরুতর আঘাত পান মাছুম। তাঁর মরদেহ কলেজের মর্গে রাখা হয়েছে।",Prothom Alo,https://www.prothomalo.com/bangladesh/jd991aw9vo
"মেয়ের মোবাইলে ফোন দিলাম, পুলিশ বলল থানায় আসেন","‘আমার সঙ্গে সাড়ে ১০টার দিকে কথা হয় মেয়ের। তখন তারা অক্সিজেন মোড়ে। এরপর অপেক্ষায় ছিলাম। সাড়ে ১১টার দিকে আবার ফোন করি। তখন পুলিশ ফোন ধরে বলে থানায় আসেন, গাড়ি অ্যাক্সিডেন্ট করেছে।’বলতে বলতে সবিতা দাশ কান্নায় ভেঙে পড়েন। হাটহাজারী থানার সামনে মোহাম্মদ হোসেন বীর প্রতীক মিলনায়তনের বারান্দায় বসে তিনি বিলাপ করছিলেন। পাশে সাদা জিপব্যাগে লাশের সারি।দুর্ঘটনায় সবিতার মেয়ে রীতা দাশ (৩৫) ও তাঁর (রীতার) দুই ছেলে দীপ, দিগন্ত, দুই মেয়ে শ্রাবন্তী ও বর্ষা, রীতার ননাস চিনু দাশ (৪৫) ও ভাশুরের ছেলে বিপ্লব দাশ নিহত হয়েছে। দাদির শ্রাদ্ধে যোগ দিতে সবাইকে নিয়ে চন্দনাইশ থেকে সিএনজিচালিত অটোরিকশায় করে ফটিকছড়ির মাইজভান্ডারের শাহনগরে বাপের বাড়ি যাচ্ছিলেন রীতা। পথে হাটহাজারীর চারিয়া এলাকায় বাসের সঙ্গে অটোরিকশার মুখোমুখি সংঘর্ষ হয়। এতে রীতাসহ সাতজন মারা যান। আজ মঙ্গলবার বেলা সাড়ে ১১টার দিকে এ ঘটনা ঘটে।এ ঘটনায় আহত হয় অটোরিকশার চালক বিপ্লব ও রীতাদের আরেক স্বজন বাপ্পা দাশ। দুজনকে চট্টগ্রাম মেডিকেল কলেজ হাসপাতালে ভর্তি করা হয়েছে।নিহত রীতার দাদির শ্রাদ্ধ অনুষ্ঠানে যাচ্ছিলেন তাঁরা। শ্রাদ্ধ চলাকালে এই দুর্ঘটনার খবর পান মা সবিতা ও অন্যরা। পরে তাঁরা দ্রুত হাটহাজারী থানায় ছুটে যান।সবিতা বলেন, ‘আমরা মেয়ের প্রতীক্ষায় ছিলাম। অন্য দুই মেয়ে আগেই বাড়িতে আসে। তারা বড় বোনের জন্য অপেক্ষা করছিল। কিন্তু সবাইকে একসঙ্গে হারালাম।’ রীতারা তিন বোন–দুই ভাই। ভাইয়েরা বিদেশে থাকেন। হাসপাতালে কথা হয় রীতার এক বোন রুনুর সঙ্গে। তিনি বলেন, ‘বড়দির ছেলে দুটি যমজ। বড় মেয়ে এবারের এসএসসি পরীক্ষার্থী। তাঁরা চারজনই সিএনজির পেছনে বসেছিলেন। আমার সঙ্গে ফোনে কথা হয় কয়েকবার। কিন্তু এক ধাক্কায় সব শেষ হয়ে গেল।’রীতার শ্বশুরবাড়ি চন্দনাইশের কাঞ্চননগর বাদামতল এলাকায়। স্বামী নারায়ণ দাশ ওমানপ্রবাসী। একসঙ্গে পুরো পরিবারের মৃত্যুসংবাদ শুনে নারায়ণও বাড়ি আসার চেষ্টা করছেন বলে জানান শ্যালিকা দিয়া দাশ। চন্দনাইশ থেকে নারায়ণের বড় ভাই বাবুল দাশও ঘটনাস্থলে আসেন। ময়নাতদন্ত ছাড়া লাশ নেওয়ার চেষ্টা করছিলেন তাঁরা। চারদিকে স্বজনদের আহাজারি। কেবল আসতে পারেননি রীতার বাবা বাদল দাশ। তিনি যে বাড়িতে তখনো তাঁর মৃত মায়ের শ্রাদ্ধ করছিলেন। আরও পড়ুনচট্টগ্রামের হাটহাজারীতে বাস-অটোরিকশা সংঘর্ষে ৩ শিশুসহ ৭ জন নিহত",Prothom Alo,https://www.prothomalo.com/bangladesh/5shpi3ryi8
ময়মনসিংহে দুর্ঘটনায় নিহত চারজনের মধ্যে দুজনের পরিচয় শনাক্ত,"ময়মনসিংহ নগরের শিকারিকান্দা এলাকায় ঢাকা-ময়মনসিংহ মহাসড়কে দুর্ঘটনায় নিহত চারজনের মধ্যে দুজনের পরিচয় পাওয়া গেছে। অপর দুজনের পরিচয় শনাক্তে কাজ করছে পুলিশ।পরিচয় পাওয়া দুজন হলেন সাদ্দাম হোসেন (৬০) ও মো. রকিব (৩২)। তাঁদের মধ্যে সাদ্দাম বাসটির চালক ও রকিব চালকের সহকারী। সাদ্দামের বাড়ি ভালুকা উপজেলার সিডস্টোর এলাকায় আর রকিবের বাড়ি ত্রিশাল উপজেলার ধানীখোলা গ্রামে। ময়মনসিংহ কোতোয়ালি মডেল থানার ভারপ্রাপ্ত কর্মকর্তা (ওসি) শাহ কামাল আকন্দ আজ মঙ্গলবার বেলা আড়াইটার দিকে প্রথম আলোকে বলেন, নিহত আরও দুজনের পরিচয় এখনো অজ্ঞাত। তাঁদের পরিচয় শনাক্তে পুলিশ কাজ করছে। আরও পড়ুনযাত্রীদের অনুরোধেও বাসের গতি কমাননি চালক, নিয়ন্ত্রণ হারিয়ে নিহত ৪ গতকাল সোমবার দিবাগত রাত সাড়ে ১২টার দিকে ঢাকা-ময়মনসিংহ মহাসড়কের শিকারিকান্দা এলাকায় চালক নিয়ন্ত্রণ হারালে ঢাকা থেকে শেরপুরগামী ফাইয়াজ অ্যান্ড তাজ নামের বাস সড়ক বিভাজকে ধাক্কা খেয়ে উল্টে যায়। এ সময় বাসটি একটি পিকআপ ভ্যানকে ধাক্কা দেয়। দুর্ঘটনায় বাসের চালক, চালকের সহকারীসহ চারজন নিহত হন। আহত হয়ে ময়মনসিংহ মেডিকেল কলেজ হাসপাতালে ভর্তি আছেন ৩৩ জন।পুলিশ ও দুর্ঘটনার শিকার বাসে থাকা একাধিক যাত্রীর সঙ্গে কথা বলে জানা যায়, ঢাকা থেকে শেরপুরগামী বাসটি চৌরাস্তা পার হওয়ার পর থেকেই বেপরোয়া গতিতে চলছিল। এতে যাত্রীরা ভয় পেয়ে চালককে বারবার আস্তে চালানোর জন্য বললেও চালক তা শোনেননি। পরে ময়মনসিংহ শহরতলির শিকারিকান্দা বাইপাস এলাকায় বাসটি একটি পিকআপ ভ্যানকে অতিক্রম করার সময় ধাক্কা দেয়। এতে বাসটি ডান পাশের সড়ক বিভাজকে ধাক্কা লেগে উল্টে যায়। দুর্ঘটনাস্থলে দুজন এবং ময়মনসিংহ মেডিকেল কলেজ হাসপাতালে নেওয়ার পথে আরও দুজন মারা যান। দুর্ঘটনার পর পুলিশ ও ফায়ার সার্ভিসের কর্মীরা আহত ব্যক্তিদের উদ্ধার করে ময়মনসিংহ মেডিকেল কলেজ হাসপাতালে নিয়ে যান। দুর্ঘটনার ঘটনায় আইনি ব্যবস্থা নেওয়া হবে বলে জানিয়েছেন কোতোয়ালি মডেল থানার ওসি শাহ কামাল আকন্দ।",Prothom Alo,https://www.prothomalo.com/bangladesh/district/6cbo6pelsh
চট্টগ্রামের হাটহাজারীতে বাস-অটোরিকশা সংঘর্ষে ৩ শিশুসহ ৭ জন নিহত,"চট্টগ্রামের হাটহাজারীতে বাস ও সিএনজিচালিত অটোরিকশার মুখোমুখি সংঘর্ষে তিন শিশুসহ সাতজন নিহত হয়েছেন। নিহত ব্যক্তিরা সবাই অটোরিকশার যাত্রী এবং একই পরিবারের সদস্য বলে পুলিশ জানিয়েছে।এ ঘটনায় আরও দুজন গুরুতর আহত হয়েছেন। আজ মঙ্গলবার দুপুর ১২টার দিকে উপজেলার মির্জাপুর ইউনিয়নের ৭ নম্বর ওয়ার্ডের চট্টগ্রাম-খাগড়াছড়ি আঞ্চলিক মহাসড়কের বোর্ড স্কুল এলাকায় এ দুর্ঘটনা ঘটে।স্থানীয় জনপ্রতিনিধিরা জানিয়েছেন, নিহত অটোরিকশার যাত্রীরা পটিয়ার রওশন হাট থেকে ফটিকছড়ি যাচ্ছিলেন। পথে চট্টগ্রাম শহরগামী একটি বাসের সঙ্গে মুখোমুখি সংঘর্ষে এ হতাহতের ঘটনা ঘটে। স্থানীয় বাসিন্দারা জানিয়েছেন, দুর্ঘটনায় অটোরিকশাটি দুমড়েমুচড়ে গেছে। নিহত ব্যক্তিদের সবারই শরীর ক্ষতবিক্ষত হয়ে গেছে। তাৎক্ষণিকভাবে নিহত ও আহত ব্যক্তিদের নাম–পরিচয় জানাতে পারেনি পুলিশ। এ ঘটনায় আহত দুই ব্যক্তিকে স্থানীয় লোকজন উদ্ধার করে চট্টগ্রাম মেডিকেল কলেজ হাসপাতালে পাঠিয়েছেন।হাটহাজারীর মির্জাপুর ইউনিয়ন পরিষদের (ইউপি) চেয়ারম্যান আকতার হোসেন খান আজ দুপুর সাড়ে ১২টায় প্রথম আলোকে বলেন, তিনি ঘটনাস্থলে আছেন। এখানে বাস ও অটোরিকশার মুখোমুখি সংঘর্ষে সাতজন নিহত হয়েছেন। তাঁদের লাশ সড়কের এক পাশে সারি করে রাখা হয়েছে। নিহত ব্যক্তিদের তিনজন পুরুষ, তিনটি শিশু ও একজন নারী। আকতার হোসেন খান আরও বলেন, তাঁর পরিষদ থেকেও হতাহত ব্যক্তিদের উদ্ধারকাজে প্রশাসনকে তিনি সহযোগিতা করছেন।নাজিরহাট হাইওয়ে থানার ভারপ্রাপ্ত কর্মকর্তা (ওসি) আদিল মাহমুদ প্রথম আলোকে বলেন, এ ঘটনায় সাতজন নিহত হয়েছেন। তাঁরা একই পরিবারের সদস্য। পটিয়া থেকে মাইজভান্ডারি দরবারের দিকে যাচ্ছিল পরিবারটি। তবে এখনো নাম–পরিচয় পাওয়া যায়নি। তিনি ঘটনাস্থলে আছেন।",Prothom Alo,https://www.prothomalo.com/bangladesh/district/2ca62gisnl
নোয়াখালীতে দ্রুতগতির গাড়ির চাপায় অজ্ঞাতপরিচয় নারী নিহত,"নোয়াখালী সদর উপজেলায় দ্রুতগতির গাড়ির চাপায় অজ্ঞাতপরিচয় এক নারী (৫০) ঘটনাস্থলে নিহত হয়েছেন। আজ মঙ্গলবার সকাল আনুমানিক ছয়টার দিকে ধর্মপুর ইউনিয়নের পূর্ব শুল্লাকিয়া এলাকায় বাংলাদেশ বিমানবাহিনীর ক্যাম্পের সামনের সোনাপুর-চেয়ারম্যানঘাট সড়কে ওই দুর্ঘটনা ঘটে।খবর পেয়ে সুধারাম থানার পুলিশ নিহত নারীর লাশ উদ্ধার করে। পরে লাশটি ময়নাতদন্তের জন্য নোয়াখালীর ২৫০ শয্যাবিশিষ্ট জেনারেল হাসপাতালের মর্গে পাঠানো হয়েছে। তবে তাঁর নাম-পরিচয় এখনো নিশ্চিত হওয়া যায়নি। ঘটনাস্থল পরিদর্শনকারী সুধারাম থানার উপপরিদর্শক (এসআই) রিয়াজ উদ্দিন প্রথম আলোকে বলেন, স্থানীয় লোকজনের ভাষ্য অনুযায়ী ওই নারী মানসিক রোগী ছিলেন। তাঁকে প্রায় সময় ওই এলাকায় ঘোরাফেরা করতে দেখা যেত।আজ সকাল আনুমানিক ছয়টার দিকে ধর্মপুর ইউনিয়নের পূর্ব শুল্লাকিয়া এলাকায় বাংলাদেশ বিমানবাহিনীর ক্যাম্পের সামনের সোনাপুর-চেয়ারম্যানঘাট সড়কে পশ্চিম পাশে তার লাশ পড়ে থাকতে দেখা যায়। লাশের দুই পা থেঁতলে গাড়ির চাপায় পুরোপুর চূর্ণবিচূর্ণ হয়ে গেছে। ধারণা করা হচ্ছে, সকালে কোনো গাড়ি তাঁকে চাপা দিয়ে পালিয়ে গেছে। এসআই রিয়াজ উদ্দিন জানান, নিহত নারীর নাম–পরিচয় জানাতে পারেননি স্থানীয় বাসিন্দারা। তাই নাম-পরিচয় শনাক্তের জন্য পুলিশ ব্যুরো অব ইনভেস্টিগেশনকে খবর দেওয়া হয়েছে। তাঁরা পরিচয় উদ্‌ঘাটনের চেষ্টা করছেন। নিহত নারীর লাশ ময়নাতদন্তের জন্য মর্গে পাঠানো হবে। এ ঘটনায় থানায় একটি সাধারণ ডায়েরি হয়েছে।",Prothom Alo,https://www.prothomalo.com/bangladesh/district/mdp6ysmavu
নারায়ণগঞ্জে সড়কের পাশে রাখা কাভার্ড ভ্যানে দুর্বৃত্তদের আগুন,"নারায়ণগঞ্জ শহরের চানমারি এলাকায় একটি কাভার্ড ভ্যানে আগুন দিয়েছে দুর্বৃত্তরা। গতকাল সোমবার রাত সাড়ে ৯টার দিকে ঢাকা-নারায়ণগঞ্জ লিংক রোডের জেলা রেজিস্ট্রি অফিসের বিপরীতে রাখা একটি কাভার্ড ভ্যানে আগুন দেয় দুর্বৃত্তরা।প্রত্যক্ষদর্শীরা বলছেন, কাভার্ড ভ্যানটি আগুনে পুড়ে গেছে। তবে এতে কোনো হতাহতের ঘটনা ঘটেনি। কাভার্ড ভ্যানের চালক জিল্লুর রহমানের ভাষ্য, একটি কারখানা থেকে সিমেন্ট নিয়ে নরসিংদীতে নামিয়ে কারখানায় ফেরার পথে গাড়ির ইঞ্জিনে সমস্যা দেখা দেয়। সড়কের পাশে গাড়ি রেখে তিনি মিস্ত্রির খোঁজ করছিলেন। এ সময় একটি মাইক্রোবাস এসে কাভার্ড ভ্যানের সামনে থামে। মাইক্রোবাস থেকে ছয় থেকে সাতজন নেমে দৌড়ে এসে তাঁর গাড়িতে আগুন দিয়ে পালিয়ে যান। পরে ফায়ার সার্ভিস কর্মীরা এসে আগুন নিয়ন্ত্রণে আনেন।ফতুল্লা মডেল থানার ভারপ্রাপ্ত কর্মকর্তা নূরে আযম প্রথম আলোকে বলেন, সড়কের পাশে পার্কিং করে রাখা কাভার্ড ভ্যানে আগুন দেওয়ার ঘটনা ঘটেছে। এই ঘটনায় সন্দেহভাজন হিসেবে একজনকে আটক করা হয়েছে। তাঁকে জিজ্ঞাসাবাদ করা হচ্ছে।",Prothom Alo,https://www.prothomalo.com/bangladesh/i2kbtkpdr9
"যাত্রীদের অনুরোধেও বাসের গতি কমাননি চালক, নিয়ন্ত্রণ হারিয়ে নিহত ৪","শেরপুরগামী বাসটিতে গাজীপুরের টঙ্গী থেকে উঠেছিলেন মো. রিপন (৩৫)। সঙ্গে ছিল ১১ বছরের ছেলে মো. রিমন ও খালা বুলবুলি বেগম (৪৮)। জয়দেবপুর চৌরাস্তা পর্যন্ত স্বাভাবিকভাবেই যায় বাসটি। জয়দেবপুর পার হওয়ার পর থেকেই ব্যাপক গতিতে চলছিল বাস। বাজছিল উচ্চ স্বরে গান। যাত্রীরা বারবার চালককে ধীরে চালানোর কথা বললেও চালক অনুরোধ মানেননি।ময়মনসিংহের শিকারিকান্দা বাইপাস এলাকায় এসে বাসের নিয়ন্ত্রণ হারান চালক। সড়ক বিভাজকে উঠে ধাক্কা লাগে বিলবোর্ডের পিলারের সঙ্গে। এতে বাসের সামনের অংশ দুমড়ে–মুচড়ে ঘটনাস্থলেই চারজন নিহত হন। দুর্ঘটনায় আহত হয়ে ৩৩ জন ময়মনসিংহ মেডিকেল কলেজ হাসপাতালে ভর্তি, যাঁদের মধ্যে আছেন রিপন মিয়া, তাঁর ছেলে রিমন ও খালা বুলবুলি বেগমও। গতকাল সোমবার দিবাগত রাত সাড়ে ১২টায় এ দুর্ঘটনা ঘটে। রিপনদের বাড়ি জামালপুরের সদর উপজেলার পাথালিয়া বকুলতলা গ্রামে। আজ মঙ্গলবার সকালে হাসপাতালে গিয়ে কথা হয় তাঁদের সঙ্গে। দুর্ঘটনার বর্ণনা দিয়ে মো. রিপন বলেন, ফাইয়াজ পরিবহন নামের বাসটি যখন হেলেদুলে চলছিল, তখন তিনি কিছুটা ঘুমিয়ে পড়েছিলেন। একপর্যায়ে বাসটি বেপরোয়া হয়ে ওঠে। খালা বুলবুলি বেগম ওই সময় ভয় পেয়ে তাঁকে ডেকে তোলেন। ঠিক তখনই বিকট শব্দ হয়। এরপর আর কিছু মনে নেই। কিছুক্ষণ পর ছেলে ও খালাকে তিনি নিজেই বাসের জানালা দিয়ে বের করেন। হয়তো বাসের পেছনে বসার কারণে তাঁরা বেঁচে গেছেন। আজ সকাল আটটা পর্যন্ত নিহত ব্যক্তিদের পরিচয় শনাক্ত করা যায়নি। লাশগুলো ময়মনসিংহ মেডিকেল কলেজ হাসপাতালের লাশঘরে রাখা হয়েছে। সকালে সেখানে গিয়ে নিহত ব্যক্তিদের কোনো স্বজনকে পাওয়া যায়নি। হাসপাতালের জরুরি বিভাগ সূত্রে জানা যায়, এ দুর্ঘটনায় আহত হয়ে ৩৩ জন ভর্তি। বাসচালকের কোনো খোঁজ পাওয়া যায়নি। দুর্ঘটনার বর্ণনা দিয়ে চিকিৎসাধীন বুলবুলি বেগম বলেন, ‘জয়দেবপুর চৌরাস্তা পার হওয়ার পর থেকেই বাসটি বেপরোয়া গতির কারণে হেলেদুলে চলছিল। আমরা (যাত্রীরা) চালককে বারবার আস্তে চালানোর জন্য বলি। কিন্তু চালক কারও কথা শোনেননি। চালক কথা না শোনায় একবার বাস থেকে নেমে যাওয়ার কথাও ভেবেছি। কিন্তু অনেক রাত হয়ে যাওয়া নামা হয়নি।’ আহত রোগীর স্বজন মো. রাসেল মিয়া বলেন, ‘আমার মামা রুহুল আমিন এ বাসের যাত্রী ছিলেন। মামা চিকিৎসাধীন অবস্থায় থাকলেও তিনি কথা বলতে পারছেন। তিনি জানিয়েছেন, দুর্ঘটনার আগে বাসটি ব্যাপক গতিতে চলছিল। তখন বাসের আলো নেভানো ছিল এবং গান বাজানো হচ্ছিল। যাত্রীরা ভয়ে বারবার চালককে আস্তে চালাতে বললেও চালক কোনো কথা শোনেননি।’ময়মনসিংহ কোতোয়ালি মডেল থানার ভারপ্রাপ্ত কর্মকর্তা (ওসি) শাহ কামাল আকন্দ চারজন নিহত হওয়ার খবর নিশ্চিত করেন। তিনি বলেন, বাসটি ঢাকা থেকে শেরপুর যাচ্ছিল। হতাহত ব্যক্তিদের পরিচয় শনাক্তের কাজ চলছে।",Prothom Alo,https://www.prothomalo.com/bangladesh/district/0t7ul0spv8
"পাথরবোঝাই ট্রাকে ট্রেনের ধাক্কা, যাত্রীর কবজি বিচ্ছিন্ন","গাজীপুরের টঙ্গীতে পাথরবোঝাই একটি ট্রাকের ধাক্কায় ট্রেনে থাকা এক যাত্রীর কবজি বিচ্ছিন্ন হওয়ার ঘটনা ঘটেছে। গতকাল রোববার রাত সাড়ে ১০টার দিকে টঙ্গীর মধুমিতা লেভেল ক্রসিং এলাকায় এ দুর্ঘটনা ঘটে। জরুরি ভিত্তিতে ট্রেনটি থামিয়ে আহত যাত্রীকে স্থানীয় একটি হাসপাতালে চিকিৎসা দেওয়া হয়। কবজি বিচ্ছিন্ন হওয়া ওই যাত্রীর নাম মো. মাজেদ খান (৩৫)। তাঁর বাড়ি সিলেট জেলায়। তিনি উপবন এক্সপ্রেস নামের একটি ট্রেনে সিলেট থেকে ঢাকার কমলাপুরে যাচ্ছিলেন। আহত অবস্থায় তাঁকে উদ্ধার করে স্থানীয় টঙ্গীর শহীদ আহসান উল্লাহ মাস্টার জেনারেল হাসপাতালে চিকিৎসা দেওয়া হয়। ট্রেনটি টঙ্গীর মধুমিতা লেভেল ক্রসিং এলাকা পার হওয়ার সময় হঠাৎ পাথরবোঝাই একটি ট্রাক লেভেল ক্রসিংয়ে উঠে যায়। ঘটনার প্রত্যক্ষদর্শী ব্যক্তি ও টঙ্গী রেলস্টেশন সূত্রে জানা যায়, সিলেট থেকে ছেড়ে আসা উপবন এক্সপ্রেস ট্রেনটি রাত ১০টার দিকে টঙ্গী রেলস্টেশনে থামে। এরপর ১০টা ২০ মিনিটের দিকে ট্রেনটি কমলাপুরের উদ্দেশে স্টেশন ছেড়ে যায়। যাত্রী মো. মাজেদ ছিলেন ট্রেনটির ২ নম্বর বগিতে। তাঁর বাঁ হাত রাখা ছিল ট্রেনের জানালায়। ১০টা ২৫ মিনিটের দিকে ট্রেনটি টঙ্গীর মধুমিতা লেভেল ক্রসিং এলাকা পার হওয়ার সময় হঠাৎ পাথরবোঝাই একটি ট্রাক লেভেল ক্রসিংয়ে উঠে গেলে ট্রেনটির সঙ্গে সজোরে ধাক্কা লাগে। ট্রাকটি ২ নম্বর বগিতে আঘাত হেনে দুমড়েমুচড়ে যায়। এ সময় ট্রাকের আঘাতে মো. মাজেদের বাঁ হাতের কবজি বিচ্ছিন্ন হয়ে যায়। পরবর্তী সময়ে জরুরি ভিত্তিতে ট্রেনটি থামিয়ে মাজেদকে চিকিৎসার জন্য শহীদ আহসান উল্লাহ মাস্টার জেনারেল হাসপাতালে নেওয়া হয়। পরে প্রাথমিক চিকিৎসা শেষে তাঁকে ঢাকার পঙ্গু হাসপাতালে পাঠানো হয়। ঘটনাটি নিশ্চিত করে টঙ্গী রেলস্টেশনের স্টেশনমাস্টার মো. রাকিবুল ইসলাম বলেন, ‘ঘটনার কয়েক মিনিট আগেই ট্রেনটি আমাদের স্টেশন ছেড়ে যায়। এর মাঝেই আমাদের কাছে ট্রাকের সঙ্গে ধাক্কায় এক যাত্রীর কবজি বিচ্ছিন্ন হওয়ার খবর আসে। মূলত ট্রাকটি হুট করে লেভেল ক্রসিংয়ে উঠে পড়ায় এ ঘটনা ঘটে।’ ",Prothom Alo,https://www.prothomalo.com/bangladesh/district/gr8s99bets
"‘আমি ছেলেটাকে মেরে ফেলেছি, বোনকে কী জবাব দেব’","চট্টগ্রামের সীতাকুণ্ডের তেরিয়াইল এলাকায় হাইওয়ে থানার সামনে ভাগনে মো. ইমাম হোসেনের (১৭) লাশবাহী গাড়ির পাশে দাঁড়িয়েছিলেন মো. ফারুক। শূন্য দৃষ্টিতে একদিকে তাকিয়ে থাকতে থাকতে ক্ষণে ক্ষণে চোখ মুছছিলেন তিনি। তাঁর কাঁধে হাত রাখতেই বললেন, ‘আমিই ওকে বিদ্যুৎ বিল দিতে পাঠিয়েছিলাম। ও যে আরও বন্ধুদের সঙ্গে নিয়ে মোটরসাইকেলে চড়ে যাবে, তা জানতাম না। কয়েক ঘণ্টার ব্যবধানে ছেলেটার লাশ দেখতে হবে ভাবিনি। মনে হচ্ছে, আমি ছেলেটাকে মেরে ফেলেছি। বোনকে এখন কী জবাব দেব আমি? আল্লাহ, একি করলাম আমি!’ মাত্র তিন দিন আগে সড়ক দুর্ঘটনায় হাতে আঘাত পায় ইমাম। ওই জখম নিয়েই গত শুক্রবার মামার বাড়িতে বেড়াতে আসে সে। আজ শনিবার সকালে মামা মো. ফারুক তাকে বিদ্যুৎ বিল পরিশোধ করতে পাঠিয়েছিলেন। পথে মোটরসাইকেল নিয়ে তার সঙ্গী হয় দুই বন্ধু মো. আকিব (১৪) ও জনি (১৫)। কিছু দূর যাওয়ার পর জনির এক খালাতো ভাই মো. আরাফাতও মোটরসাইকেলটিতে ওঠে। চারজন একসঙ্গে চেপে কিছু দূর যেতেই মোটরসাইকেলটি নিয়ন্ত্রণ হারিয়ে একটি কাভার্ড ভ্যানের পেছনে ধাক্কা দেয়। এতে ঘটনাস্থলেই মৃত্যু হয় ইমাম, আকিব ও জনির। গুরুতর আহত হয় আরাফাত। আজ দুপুরে চট্টগ্রামের মিরসরাইয়ের ওয়াহেদপুর ইউনিয়নের কমলদহ বাজার এলাকায় এ দুর্ঘটনা ঘটে।নিহত আকিব ও জনি মিরসরাই উপজেলার উত্তর সাহেরখালী এলাকার বাসিন্দা। আকিব সাহেরখালী উচ্চবিদ্যালয়ের অষ্টম এবং জনি নবম শ্রেণির ছাত্র ছিল।  আর ইমাম উপজেলার ওয়াহেদপুর ইউনিয়নের উত্তর ওয়াহেদপুর গ্রামের আবুল কালামের ছেলে। সে নিজামপুর মুসলিম উচ্চবিদ্যালয় থেকে এবার এসএসসি পরীক্ষায় অংশ নেওয়ার কথা। মামার বাড়িতে যাতায়াতের সূত্রে ইমামের সঙ্গে আকিব ও জনির বন্ধুত্ব গড়ে ওঠে। দুর্ঘটনাকবলিত মোটরসাইকেলটি ছিল নিহত আকিবের। অ্যাম্বুলেন্সে রাখা ছেলের লাশের দিকে একদৃষ্টে তাকিয়ে ছিলেন ইমামের কৃষক বাবা মো. আবুল কালাম। যেন ছেলেকে প্রাণভরে দেখে নিচ্ছেন। অ্যাম্বুলেন্সের দরজা ধরে কান্নার দমকে নুয়ে পড়লেন তিনি। ‘বাবা রে, আমার বাবা। হারে কই গেলি গা বাপ।’কিছুক্ষণ পর আবুল কালাম বললেন, ‘আমার তিন ছেলের মধ্যে ইমাম ছিল মেজ। এবার এসএসসি পরীক্ষা দেওয়ার কথা ছিল ওর। তিন দিন আগেও একবার সড়ক দুর্ঘটনার কবলে পড়ে হাতে বেশ আঘাত পেয়েছিল। মামার বাড়ি এলাকার বন্ধুদের সঙ্গে বেশ চলাফেরা ছিল ওর। হাতের আঘাত নিয়েই মামার বাড়ি বেড়াতে গিয়েছিল ছেলেটা। মৃত্যুর ডাকেই যেন এক হয়েছিল তিন বন্ধু।’নিহত আকিব ও জনি একসঙ্গে বেড়ে উঠেছে একই বাড়িতে। দুই কিশোরের মৃত্যু এলাকার মানুষেরা কিছুতেই মানতে পারছেন না। জানতে চাইলে স্থানীয় ইউপি সদস্য মো. নাছির উদ্দিন প্রথম আলোকে বলেন, ছেলে দুটির মৃত্যুর খবরে পুরো এলাকায় শোকের ছায়া নেমে এসেছে। কুমিরা হাইওয়ে থানার ভারপ্রাপ্ত কর্মকর্তা মো. আলমগীর হোসেন প্রথম আলোকে বলেন, দুপুর সাড়ে ১২টার দিকে মিরসরাইয়ের কমলদহ বাজার ইউটার্ন এলাকায় ঢাকা-চট্টগ্রাম মহাসড়কে নিয়ন্ত্রণ হারিয়ে কাভার্ড ভ্যানের পেছনে ধাক্কা দেয় মোটরসাইকেলটি। মোটরসাইকেলে থাকা চার কিশোরের তিনজনই ঘটনাস্থলে নিহত হয়েছে। আহত একজনকে স্থানীয় মানুষেরা উদ্ধার করে হাসপাতালে নিয়ে গেছেন। নিহত তিনজনের কারও মাথায় হেলমেট ছিল না। তিনি আরও বলেন, পরিবারের লিখিত আবেদনের পরিপ্রেক্ষিতে নিহতদের লাশ পরিবারকে বুঝিয়ে দেওয়া হয়েছে। এ ঘটনায় একটি মামলা করা হবে।",Prothom Alo,https://www.prothomalo.com/bangladesh/district/067pmw3xar
"মিরসরাইয়ে সড়ক দুর্ঘটনায় একই মোটরসাইকেলের তিন আরোহী নিহত, আহত ১","চট্টগ্রামের মিরসরাইয়ে সড়ক দুর্ঘটনায় একই মোটরসাইকেলের তিন আরোহী নিহত হয়েছেন। আহত হয়েছেন একই মোটরসাইকেলের আরেক আরোহী। আজ শনিবার দুপুর সাড়ে ১২টার দিকে উপজেলার ওয়াহেদপুর ইউনিয়নের কমলদহ এলাকায় ঢাকা–চট্টগ্রাম মহাসড়কের চট্টগ্রামমুখী লেনে এ দুর্ঘটনা ঘটে।ঢাকা-চট্টগ্রাম মহাসড়কের কমলদহ এলাকায় ইউটার্ন নেওয়ার সময় মালবাহী একটি যানবাহনের পেছন থেকে মোটরসাইকেলটি ধাক্কা দিলে এই ঘটনা ঘটে বলে স্থানীয় সূত্রে জানা গেছে। ঘটনাস্থলে মেহেদী হাসান নামের এক তরুণ হতাহতের বন্ধু পরিচয় দিয়ে বলেন, নিহত তিনজন হলেন আকিব, জনি ও ইমাম। তাঁরা সবাই শিক্ষার্থী, বয়স ১৮–১৯ বছর। এই তিনজনসহ চারজন একই মোটরসাইকেলে ছিলেন। মোটরসাইকেলের আরেক আরোহী আহত হয়েছেন। তাঁকে মিরসরাই উপজেলা স্বাস্থ্য কমপ্লেক্সে ভর্তি করা হয়েছে। আকিব ও জনির বাড়ি মিরসরাইয়ের শায়েরখালী এলাকায়। ইমামের বাড়ি উপজেলার আদি ফকিরহাট এলাকায়।কুমিরা হাইওয়ে থানার ভারপ্রাপ্ত কর্মকর্তা মো. আলমগীর হোসেন প্রথম আলোকে বলেন, মিরসরাইয়ের কমলদহ এলাকায় ঢাকা-চট্টগ্রাম মহাসড়কে অজ্ঞাত যানবাহনের ধাক্কায় তিন মোটরসাইকেল আরোহী ঘটনাস্থলে নিহত হয়েছেন। হাইওয়ে পুলিশ ঘটনাস্থলে উদ্ধারকাজ চালাচ্ছেন।",Prothom Alo,https://www.prothomalo.com/bangladesh/district/xitmat0hio
"ফেনীতে অক্সিজেনবাহী গাড়ি উল্টে যান চলাচল ব্যাহত, উবে গেল অক্সিজেন","ফেনীতে অক্সিজেনবাহী একটি গাড়ি সড়কের ওপর উল্টে পড়েছে। এতে গাড়িতে থাকা সিলিন্ডার লিকেজ হয়ে অক্সিজেন উবে যায়। আজ শুক্রবার সন্ধ্যা পৌনে ছয়টার দিকে ঢাকা-চট্টগ্রাম মহাসড়কের ফেনীর সদর উপজেলার কসকা এলাকায় এ দুর্ঘটনা ঘটে। গাড়িটি রাস্তায় উল্টে থাকায় সাময়িকভাবে যান চলাচলও বন্ধ হয়ে যায়। পুলিশ ও স্থানীয় লোকজন জানান, সন্ধ্যা পৌনে ছয়টার সময় মহাসড়কের ঢাকামুখী লেনের কসকা এলাকায় অক্সিজেনবাহী একটি গাড়ি নিয়ন্ত্রণ হারিয়ে সড়কের ওপর উল্টে যায়। এ সময় গাড়িতে থাকা সিলিন্ডার লিকেজ হয়ে অক্সিজেন উবে যায়। এতে প্রায় আধা ঘণ্টা ঢাকামুখী লেনে যান চলাচল বন্ধ থাকে। এ সময় ঢাকা-চট্টগ্রাম মহাসড়কে তীব্র যানজটের সৃষ্টি হয়। খবর পেয়ে হাইওয়ে পুলিশ ঘটনাস্থলে পৌঁছে রেকার দিয়ে দুর্ঘটনাকবলিত গাড়িটিকে সরিয়ে যান চলাচল স্বাভাবিক করে। ফেনীর ফাজিলপুর হাইওয়ে পুলিশের ভারপ্রাপ্ত কর্মকর্তা (ওসি) রাশেদ খান চৌধুরী দুর্ঘটনার সত্যতা নিশ্চিত করে বলেন, দুর্ঘটনার কবলে পড়া অক্সিজেনবাহী গাড়িটি চট্টগ্রাম থেকে ঢাকার দিকে যাচ্ছিল। তবে এতে কোনো ধরনের ক্ষয়ক্ষতি না হলেও সিলিন্ডার লিকেজ হয়ে অক্সিজেন বাতাসে উবে গেছে। এরপর গাড়ির চালক ও সহকারী গাড়ি রেখে পালিয়ে যান। গাড়িটি বর্তমানে হাইওয়ে পুলিশের হেফাজতে রয়েছে। ",Prothom Alo,https://www.prothomalo.com/bangladesh/district/bugbrlfo4n
"নিয়ন্ত্রণ হারিয়ে বসতবাড়িতে ট্রাক, চালক নিহত","চুয়াডাঙ্গার আলমডাঙ্গা উপজেলায় দ্রুতগতির একটি ট্রাক নিয়ন্ত্রণ হারিয়ে বসতবাড়িতে ঢুকে পড়ার ঘটনা ঘটেছে। গতকাল বৃহস্পতিবার দিবাগত রাতে উপজেলার জেহালা ইউনিয়নের রোয়াকুলি এলাকায় এ দুর্ঘটনা ঘটে। এতে ওই বাড়ির সদস্যরা প্রাণে রক্ষা পেলেও ট্রাকটির চালক মারা গেছেন।নিহত ট্রাকচালকের নাম সোহেল রানা (৩৫)। তিনি আলমডাঙ্গা পৌর এলাকার গোবিন্দপুর গ্রামের মোহাম্মদ আলীর ছেলে। দুর্ঘটনায় আহত ট্রাকচালকের সহকারীসহ দুজন ঘটনার পরপরই পালিয়ে গেছেন। তবে আজ শুক্রবার সকালে এ খবর লেখা পর্যন্ত আহত ব্যক্তিদের পরিচয় জানা সম্ভব হয়নি। প্রত্যক্ষদর্শীদের উদ্ধৃতি দিয়ে আলমডাঙ্গা থানার মুন্সিগঞ্জ পুলিশ ফাঁড়ির ইনচার্জ উপপরিদর্শক (এসআই) ইউসুফ আলী বলেন, রাত ১১টার দিকে চুয়াডাঙ্গা থেকে আলমডাঙ্গাগামী দ্রুতগতির একটি খালি ট্রাক নিয়ন্ত্রণ হারিয়ে রোয়াকুলি গ্রামের মখলেছুর রহমানের বসতবাড়িতে ঢুকে পড়ে। এতে রান্নাঘর ও শৌচাগার ক্ষতিগ্রস্ত হয়। দুর্ঘটনার পর বাড়ির মালিক খবর দিলে ফায়ার সার্ভিস ও সিভিল ডিফেন্সের সদস্যরা ঘটনাস্থলে পৌঁছান। তাঁরা স্থানীয় লোকজনের সহযোগিতায় ট্রাকের ভেতরে আটকে থাকা চালক সোহেল রানাকে মুমূর্ষু অবস্থায় উদ্ধার করে চুয়াডাঙ্গা সদর হাসপাতালে নিয়ে যান। হাসপাতালের জরুরি বিভাগের চিকিৎসক তাঁকে মৃত ঘোষণা করেন। দুর্ঘটনার সময় ট্রাকে থাকা দুজন আহত অবস্থায় পালিয়ে গেলেও তাঁদের নাম-ঠিকানা জানা যায়নি। চুয়াডাঙ্গা সদর হাসপাতালের জরুরি বিভাগের চিকিৎসক আফরিনা আক্তার বলেন, হাসপাতালে আনার আগেই ট্রাকচালকের মৃত্যু হয়েছে।",Prothom Alo,https://www.prothomalo.com/bangladesh/district/qdjfqfjgwr
"সাটুরিয়ায় ট্রলির ধাক্কায় মোটরসাইকেল আরোহী দুই কলেজছাত্র নিহত, চালক আটক","মানিকগঞ্জের সাটুরিয়ায় মালবাহী একটি ট্রলির চাপায় মোটরসাইকেল আরোহী দুই কলেজছাত্র নিহত হয়েছে। আজ বৃহস্পতিবার বিকেলে উপজেলার তিল্লী ইউনিয়নের আকাশি গ্রামে এই দুর্ঘটনা ঘটে। নিহত কলেজছাত্ররা হলো সজিব হোসেন ও মো. রনি হোসেন। তারা মানিকগঞ্জ সরকারি দেবেন্দ্র কলেজের একাদশ শ্রেণির শিক্ষার্থী। সজিব জেলার দৌলতপুর উপজেলার ধামশ্বর ইউনিয়নের দেশগ্রাম গ্রামের মেহের আলীর ছেলে। রনি একই গ্রামের দেলোয়ার হেসেনের ছেলে। ট্রলির চালক রুবেল মিয়াকে আটক করেছে পুলিশ। সাটুরিয়া থানা-পুলিশ ও স্থানীয় সূত্রে জানা গেছে, বিকেলে সাটুরিয়ার তিল্লী বাজার থেকে মালবোঝাই ট্রলি চালিয়ে ধামশ্বর বাজারে যাচ্ছিলেন চালক রুবেল মিয়া। এ সময় বিপরীত দিক থেকে সজিব ও রনি মোটরসাইকেলে করে তিল্লী বাজারের দিকে আসছিল। বিকেলে চারটার দিকে তিল্লী বাজার-ধামশ্বর সড়কের আকাশি এলাকায় ট্রলিটি মোটরসাইকেলটিকে ধাক্কা দেয়। এতে ওই দুই শিক্ষার্থী গুরুতর আহত হয়। স্থানীয় লোকজন দ্রুত এগিয়ে এসে তাদের উদ্ধার করে মানিকগঞ্জ কর্নেল মালেক মেডিকেল কলেজ হাসপাতালে নিয়ে গেলে কর্তব্যরত চিকিৎসক সজিবকে মৃত ঘোষণা করেন। অপর দিকে, মুমূর্ষু অবস্থায় ঢাকা মেডিকেল কলেজ হাসপাতালে নেওয়ার পথে রনির মৃত্যু হয়। সাটুরিয়া থানার পরিদর্শক (তদন্ত) মো. শেখ ফরিদ হোসেন বলেন, ঢাকায় নেওয়ার পথে রনির মৃত্যু হয়েছে বলে স্বজনেরা জানিয়েছেন। এর আগে নিহত সজিবের লাশ ময়নাতদন্তের জন্য জেলা সদর হাসপাতালের মর্গে পাঠানো হয়। এ ঘটনায় ট্রলির চালক রুবেল মিয়াকে আটক করা হয়েছে। তাঁর বিরুদ্ধে আইনগত পদক্ষেপ নেওয়া হচ্ছে। ",Prothom Alo,https://www.prothomalo.com/bangladesh/district/5s0q36of8l
"রক্তাক্ত অবস্থায় রাস্তায় পড়ে ছিলেন তরুণ পরিচালক, ভিডিও করছিলেন পথচারীরা","ভারতের দক্ষিণ দিল্লির ব্যস্ততম সড়কে রক্তাক্ত অবস্থায় আধা ঘণ্টা ধরে পড়ে ছিলেন এক তরুণ পরিচালক। পথচারীরা ঘটনাস্থলের ভিডিও ধারণে ব্যস্ত হয়ে পড়লেও কেউই তাঁকে উদ্ধারে এগিয়ে আসেননি। তরুণ চলচ্চিত্র পরিচালক পীযূষ পালকে উদ্ধার করে হাসপাতালে নেওয়া হলেও তাঁকে বাঁচানো যায়নি। খবর টাইমস অব ইন্ডিয়ার।কিছুদিন আগে মোটরবাইক কেনেন দক্ষিণ দিল্লির কালকাজি এলাকার বাসিন্দা পীযূষ পাল। বাসায় ফেরার পথে গত শনিবার পৌনে ১০টার দিকে আউটার রিং রোডে আরেক মোটরবাইকের সঙ্গে সংঘর্ষে ঘটে। মাথা ও মুখমণ্ডলে মারাত্মক আঘাত পেয়ে সংজ্ঞা হারান তিনি। এ অবস্থায় তাঁর ব্যাগ থেকে ল্যাপটপ ও মুঠোফোন চুরি করেছে দুর্বৃত্তরা। বিষয়টি নিয়ে সমালোচনার ঝড় উঠেছে ভারতে।আশপাশের সিসিটিভি ফুটেজে ও পথচারীদের ভিডিওতে দেখা গেছে, প্রায় আধা ঘণ্টা ধরে রাস্তায় পড়ে ছিলেন পীযূষ পাল। তাঁর রক্তে ভেসে যায় রাস্তা। পঙ্কজ জেইন নামের এক পথচারী এসে শোনেন, আধা ঘণ্টার মতো পড়ে আছেন তিনি। আশপাশে অনেকেই ভিডিও করছিলেন। দু-তিনজনকে নিয়ে ধরাধরি করে একটি অটোরিকশায় পীযূষ পালকে স্থানীয় ক্লিনিকে নেন তাঁরা। তবে সেখানে চিকিৎসা মেলেনি। জ্যাম ঠেলে চার কিলোমিটার দূরে পিএসআরআই মাল্টিস্পেশালিটি হাসপাতালে নেওয়া হয়।গত শনিবার থেকেই পীযূষ পালকে লাইফ সাপোর্টে রাখা হয়েছিল। তিন দিন ধরে মৃত্যুর সঙ্গে লড়াই করে হার মানের তিনি। মঙ্গলবার বিকেল সোয়া পাঁচটার দিকে তাঁকে মৃত ঘোষণা করেন চিকিৎসকেরা। পীযূষের পরিবার ও বন্ধুরা বলছেন, আরও আগে হাসপাতালে নেওয়া হলে তিনি হয়তো বাঁচতেন। পীযূষের বন্ধু স্বর্ণেন্দু বসু বলেন, ‘দীর্ঘক্ষণ ধরে রাস্তায় পড়ে থাকলেও তাঁকে কেউ হাসপাতালে নেননি। যাঁরা শেষ পর্যন্ত তাঁকে হাসপাতালে নিয়েছিলেন, তাঁরা বলেছেন, পথচারীরা ভিডিও ধারণ করেছে, সেলফি তুলেছে। তবু উদ্ধার করেনি।’ ক্ষোভ প্রকাশ করে স্বর্ণেন্দু বসু বলেন, ‘পীযূষের মোবাইল ও ল্যাপটপ খোয়া গেছে। বিপদের মুহূর্তে তাঁর মা-বাবা ফোনে কল করলে তা কেটে দিয়ে ফোন বন্ধ করে রাখে।’ময়নাতদন্ত শেষে বুধবার পীযূষের মরদেহ পরিবারের কাছে হস্তান্তর করা হয়েছে। গতকাল বিকেলে তাঁর শেষকৃত্য হয়েছে। আরও পড়ুনবাংলা গানে মশগুল বলিউড অভিনেত্রী মিথিলা",Prothom Alo,https://www.prothomalo.com/entertainment/bollywood/ozxyn3uokw
"ছিনতাইকারীর হাত থেকে বাঁচতে দৌড়, গাড়িচাপায় মৃত্যু","প্রতিদিনের মতো ব্যবসার কাজ শেষ করে বাড়িতে ফিরছিলেন মোহাম্মদ মানা মিয়া (৩৮)। পথে ছিনতাইকারীর কবলে পড়েন। ছিনতাইকারীর হাত থেকে বাঁচতে মহাসড়ক দৌড়ে পার হয়ে পালানোর চেষ্টা করেন তিনি। এ সময় বিপরীত দিক থেকে আসা বাসের চাপায় ঘটনাস্থলে নিহত হন তিনি।আজ বুধবার রাত সোয়া আটটার দিকে চট্টগ্রামের সীতাকুণ্ড পৌর সদরের পন্থিছিলা এলাকায় ঘটনাটি ঘটে। খবর পেয়ে সীতাকুণ্ড ফায়ার সার্ভিসের সদস্যরা ঘটনাস্থল থেকে মনা মিয়ার লাশ উদ্ধার করে কুমিরা হাইওয়ে পুলিশের কাছে হস্তান্তর করেন। নিহত মনা মিয়ার বাড়ি মিরসরাই উপজেলার মিঠাছড়া গ্রামে। তিনি সীতাকুণ্ডের মহন্তের হাটে মাছের ব্যবসা করতেন। সীতাকুণ্ড ফায়ার সার্ভিসের জ্যেষ্ঠ স্টেশন কর্মকর্তা নুরুল আলম বিষয়টি প্রথম আলোকে নিশ্চিত করে বলেন, প্রতিদিনের মতো সীতাকুণ্ডের মহন্তের হাটে মাছ বিক্রি শেষে বাড়ি ফিরছিলেন মনা মিয়া। উপজেলার পন্থিছিলা এলাকায় পৌঁছালে লোকাল বাসের মধ্যে ছিনতাইকারীর কবলে পড়েন তিনি। বিষয়টি বুঝতে পেরে গাড়ি থেকে নেমে ঢাকামুখী মহাসড়ক থেকে দৌড়ে চট্টগ্রামমুখী মহাসড়কে পালিয়ে যাওয়ার চেষ্টা করেন। এ সময় চট্টগ্রামমুখী একটি অজ্ঞাত গাড়ির ধাক্কায় তিনি ঘটনাস্থলে নিহত হন। কুমিরা হাইওয়ে পুলিশ ফাঁড়ির দায়িত্বপ্রাপ্ত কর্মকর্তা উপপরিদর্শক (এসআই) মো. আলমগীর হোসেন প্রথম আলোকে বলেন, পরিবারের সদস্যদের আবেদনের পরিপ্রেক্ষিতে ময়নাতদন্ত ছাড়াই লাশ হস্তান্তর করা হয়েছে। তাঁকে চাপা দেওয়া গাড়িটিকে চিহ্নিত করা যায়নি।",Prothom Alo,https://www.prothomalo.com/bangladesh/district/m04ovi546y
মোটরসাইকেলের চাকা ফেটে শাহজালাল বিশ্ববিদ্যালয়ের শিক্ষার্থীর মৃত্যু,"সিলেটে মোটরসাইকেলের চাকা ফেটে শাহজালাল বিজ্ঞান ও প্রযুক্তি বিশ্ববিদ্যালয়ের এক শিক্ষার্থী নিহত হয়েছেন। ওই শিক্ষার্থীর নাম রকিবুল ইসলাম ওরফে সিফাত (২২)। তিনি বিশ্ববিদ্যালয়ের রসায়ন বিভাগের তৃতীয় বর্ষের শিক্ষার্থী। আজ বুধবার ভোর পাঁচটার দিকে সিলেটের গোয়াইনঘাটের সালুটিকর সড়কে এ দুর্ঘটনার ঘটনা ঘটে। শাহজালাল বিজ্ঞান ও প্রযুক্তি বিশ্ববিদ্যালয়ের প্রক্টর মো. কামরুজ্জামান চৌধুরী দুর্ঘটনার বিষয়টি নিশ্চিত করে বলেন, ‘আমরা এ ঘটনায় শোকাহত। নিহত শিক্ষার্থীর পরিবারের সদস্যদের প্রতি আমরা সমবেদনা জানিয়েছি।’ নিহত রকিবুল সিলেট নগরের বিমানবন্দর থানার কালীবাড়ি এলাকার ফজলুল হকের ছেলে। স্থানীয় ও পুলিশ সূত্রে জানা গেছে, আজ ভোরের দিকে মোটরসাইকেল নিয়ে ঘুরতে বের হয়েছিলেন রকিবুল ইসলাম। ভোর পাঁচটার দিকে গোয়াইনঘাটের সালুটিকর সড়কে পৌঁছালে মোটরসাইকেলের পেছনের চাকা ফেটে যায়। এ সময় মোটরসাইকেলটি নিয়ন্ত্রণ হারালে সড়কে ছিটকে পড়েন রকিবুল ইসলাম। পরে স্থানীয় লোকজন ও পুলিশ সদস্যরা উদ্ধার করে সিলেট এম এ জি ওসমানী মেডিকেল কলেজ হাসপাতালে নিয়ে গেলে চিকিৎসক তাঁকে মৃত ঘোষণা করেন। গোয়াইনঘাট থানার ভারপ্রাপ্ত কর্মকর্তা (ওসি) কে এম নজরুল ইসলাম বলেন, মোটরসাইকেলের পেছনের চাকা ফেটে গিয়ে দুর্ঘটনা ঘটে বলে প্রাথমিকভাবে জানা গেছে। ঘটনাস্থল থেকে মোটরসাইকেলটি উদ্ধার করা হয়েছে। ",Prothom Alo,https://www.prothomalo.com/bangladesh/district/5ek25fa1x9
"নারায়ণগঞ্জে সড়ক অবরোধ করে টায়ারে আগুন, বিশেষ অভিযানে গ্রেপ্তার বিএনপির ৬ কর্মী","বিএনপির ডাকা তিন দিনের অবরোধে আজ বুধবার দ্বিতীয় দিনে নারায়ণগঞ্জে মহাসড়ক ও সড়কে টায়ারে অগ্নিসংযোগ করেছে অবরোধ সমর্থনকারীরা। এতে সড়ক ও মহাসড়কে যানবাহন চলাচলে বিঘ্ন ঘটে। আজ সকালে ঢাকা-চট্টগ্রাম মহাসড়কের সিদ্ধিরগঞ্জের সানারপাড় ও ঢাকা-নারায়ণগঞ্জ লিংক রোডের জালকুড়ি এলাকায় এ ঘটনা ঘটে। খবর পেয়ে পুলিশ গিয়ে আগুন দেওয়া টায়ার সরিয়ে নিলে যানবাহন চলাচল স্বাভাবিক হয়।এদিকে গতকাল মঙ্গলবার রাতে বিশেষ অভিযান চালিয়ে বিএনপির ছয় নেতা-কর্মীকে গ্রেপ্তার করেছে পুলিশ। তাঁরা নাশকতার পুরোনো মামলার আসামি বলে পুলিশ জানিয়েছে। প্রত্যক্ষদর্শী ও স্থানীয় সূত্রে জানা যায়, আজ সকাল সাড়ে ছয়টার দিকে ঢাকা-নারায়ণগঞ্জ লিংক রোডের জালকুড়ি এলাকায় অবরোধ সমর্থনকারীরা সড়কে কয়েকটি টায়ারে অগ্নিসংযোগ করে যানবাহন চলাচলে বাধা দেওয়ার চেষ্টা করেন। খবর পেয়ে পুলিশ এসে টায়ারের আগুন নেভায়। আজ অবরোধে মহাসড়কে দূরপাল্লার যানবাহন চলাচল বন্ধ থাকলেও স্থানীয় গণপরিবহন চলাচল করতে দেখা গেছে।ফতুল্লা মডেল থানার ভারপ্রাপ্ত কর্মকর্তা (ওসি) নূরে আযম প্রথম আলোকে বলেন, আজ সকালে অবরোধ সমর্থনকারীরা সড়কে টায়ার জ্বালিয়ে অগ্নিসংযোগের চেষ্টা করেন। পুলিশ গিয়ে আগুন নেভায়। তবে এ ঘটনায় কাউকে পাওয়া যায়নি। তবে গতকাল রাতে বিশেষ অভিযান চালিয়ে বিএনপির দুই কর্মীকে গ্রেপ্তার করা হয়েছে।এদিকে সকাল সাতটার দিকে ঢাকা-চট্টগ্রাম মহাসড়কের সিদ্ধিরগঞ্জের সানারপাড় এলাকায় মহাসড়কে দুটি টায়ারে অগ্নিসংযোগ করেন অবরোধ সমর্থনকারীরা। এতে মহাসড়কে যান চলাচলে বাধা তৈরি হয়। টহল পুলিশ গিয়ে মহাসড়ক থেকে টায়ারের আগুন নেভালে যানবাহন চলাচল স্বাভাবিক হয়। এ ঘটনায় কাউকে আটক করা যায়নি বলে জানিয়েছেন সিদ্ধিরগঞ্জ থানার ওসি গোলাম মোস্তফা। প্রথম আলোকে তিনি বলেন, সড়ক থেকে আগুন লাগা টায়ার সরিয়ে নিলে যান চলাচল শুরু হয়। তবে রাতে সিদ্ধিরগঞ্জ এলাকায় বিশেষ অভিযান চালিয়ে বিএনপির তিন কর্মীকে গ্রেপ্তার করা হয়েছে।এ ছাড়া সকালে শহরের নিতাইগঞ্জ থেকে অবরোধ সমর্থনে মিছিল করেছেন গণসংহতি আন্দোলনের নেতা-কর্মীরা। তাঁরা মিছিল নিয়ে শহরের ২ নম্বর রেলগেট দিয়ে চাষাঢ়া বালুর মাঠ এলাকায় অবস্থান নেন। গণসংহতি আন্দোলন জেলার সমন্বয়ক তরিকুল সুজন প্রথম আলোকে বলেন, নিতাইগঞ্জে তাঁরা পুলিশি বাধার মুখে পড়েছেন। তাঁরা ঝটিকা মিছিল করে চাষাঢ়া বালু মাঠে দলীয় কার্যালয়ের সামনে গিয়ে শেষ করেন।নারায়ণগঞ্জ সদর থানার ভারপ্রাপ্ত কর্মকর্তা (ওসি) আনিচুর রহমান প্রথম আলোকে বলেন, নারায়ণগঞ্জ সদরে কোথাও অপ্রীতিকর ঘটনার খবর পাওয়া যায়নি। তবে রাতে বিশেষ অভিযানে বিএনপির এক সক্রিয় কর্মীকে গ্রেপ্তার করা হয়েছে। জেলার অতিরিক্ত পুলিশ সুপার (অপরাধ) চাইলাউ মারমা প্রথম আলোকে বলেন, অবরোধ সমর্থনে কয়েকটি স্থানে সড়কে টায়ারে অগ্নিসংযোগ করা হয়েছে। দুটি মহাসড়কের নিরাপত্তায় নারায়ণগঞ্জের অংশে পৃথক পৃথক দল কাজ করছে। এ ছাড়া বিজিবি, র‌্যাব ও পুলিশের সমন্বয়ে যৌথ টহল দল নিরাপত্তা নিশ্চিত করতে কাজ করছে।",Prothom Alo,https://www.prothomalo.com/bangladesh/district/vrstjrthv9
শ্রাদ্ধানুষ্ঠান শেষে ফেরার সময় কাভার্ড ভ্যানের চাকায় পিষ্ট হয়ে বাবা-ছেলের মৃত্যু,"মাদারীপুরে শ্রাদ্ধানুষ্ঠান শেষ করে বাড়ি ফেরার পথে কাভার্ড ভ্যানের চাকায় পিষ্ট হয়ে বাবা-ছেলের মৃত্যু হয়েছে। এ সময় আহত হয়েছেন আরও একজন। আজ মঙ্গলবার সন্ধ্যা সাড়ে ছয়টার দিকে মাদারীপুর-শরীয়তপুর আঞ্চলিক মহাসড়কের মঠেরবাজার এলাকায় এ দুর্ঘটনা ঘটে।নিহত বাবা-ছেলে হলেন সদর উপজেলার খোঁয়াজপুর ইউনিয়নের টেকেরহাট পালপাড়া এলাকার স্বর্ণ ব্যবসায়ী মহাদেব দেবনাথ (৬৫) ও মিঠুন দেবনাথ (১৫)। মিঠুন খোঁয়াজপুর টেকেরহাট উচ্চবিদ্যালয়ের দশম শ্রেণির ছাত্র ছিল। পুলিশ, প্রত্যক্ষদর্শী ও স্থানীয় সূত্রে জানা গেছে, আজ দুপুরে বাবা মহাদেব দেবনাথের সঙ্গে মিঠুন মাদারীপুর শহরের বাদামতলা এলাকায় এক আত্মীয়ের বাড়িতে শ্রাদ্ধের অনুষ্ঠানে যান। অনুষ্ঠান শেষে সন্ধ্যায় একটি অটোরিকশায় করে তাঁরা নিজেদের বাড়ি টেকেরহাট পালপাড়ায় ফিরছিলেন। অটোরিকশাটি মঠেরবাজার এলাকায় এলে শরীয়তপুর থেকে আসা একটি কাভার্ড ভ্যান সামনে থেকে ধাক্কা দেয়। এ সময় অটোরিকশা থেকে বাবা-ছেলে ছিটকে মহাসড়কে পড়ে ওই কাভার্ড ভ্যানের চাকায় পিষ্ট হন। এতে ঘটনাস্থলেই তাঁরা নিহত হন। এ সময় অটোরিকশার চালক গুরুতর আহত হলে তাঁকে স্থানীয় লোকজন উদ্ধার করে মাদারীপুর ২৫০ শয্যা জেলা হাসপাতালে ভর্তি করেন।প্রত্যক্ষদর্শী মো. জসিম মিয়া বলেন, অটোরিকশাটি মহাসড়কের পাশ দিয়ে ধীরেই চলছিল। সামনে থেকে দুটি কাভার্ড ভ্যান একসঙ্গে আসছিল। একটি কাভার্ড ভ্যান অন্যটিকে ওভারটেক করতে গেলে অটোরিকশায় ধাক্কা লাগে। এরপরেই অটোরিকশার দুই যাত্রী রাস্তায় পড়ে কাভার্ড ভ্যানের চাকায় পিষ্ট হয়ে মারা যান। সাব্বির হোসেন নামের আরেক প্রত্যক্ষদর্শী বলেন, মহাসড়কের এক পাশে খড়কুটা ও আমন ধান রাখা ছিল। ধানগুলো রাস্তার ওপর রাখায় বড় গাড়ি চাপ দিলে অটোরিকশাটি ধানের ওপর উঠিয়ে দেয়। ধানগুলো রাস্তায় না থাকলে দুর্ঘটনা ঘটত না।মহাদেবের ভাগনে চন্দ্রনাথ মাঝি প্রথম আলোকে বলেন, ‘মামার পরিবারটা শেষ হইয়া গেল। একসঙ্গে মামা ও মামাতো ভাইয়ের মৃত্যুর খবর শুনে মামি পাগলের মতো করতাছে। মামার একটা ছোট্ট মেয়ে আছে। পরিবারটারে দেখার কেউ নাই। কোনোভাবেই এমন মৃত্যু আমরা মেনে নিতে পারছি না।’ মাদারীপুরের অতিরিক্ত পুলিশ সুপার (সদর সার্কেল) আলাউল হাসান প্রথম আলোকে বলেন, খবর পেয়ে পুলিশ ঘটনাস্থল পরিদর্শন করেছে। ঘটনাস্থলেই বাবা ও ছেলের মর্মান্তিক মৃত্যু হয়েছে। কাভার্ড ভ্যানটি জব্দের পাশাপাশি চালককে আটক করা হয়েছে। এ ঘটনায় আইনগত ব্যবস্থা নেওয়া হচ্ছে।",Prothom Alo,https://www.prothomalo.com/bangladesh/district/8alplk5hxe
বঙ্গবন্ধু টানেলের টোল প্লাজা এলাকায় সড়কের রেলিংয়ে গাড়ির ধাক্কা,"বঙ্গবন্ধু শেখ মুজিবুর রহমান টানেলের আনোয়ারা প্রান্তের টোল প্লাজা এলাকায় নিয়ন্ত্রণ হারিয়ে সড়কের রেলিংয়ের সঙ্গে ধাক্কা লেগেছে একটি প্রাডো গাড়ির। এতে রেলিংয়ের পাশাপাশি দুর্ঘটনাকবলিত গাড়িটি সামান্য ক্ষতিগ্রস্ত হয়েছে।গতকাল রোববার দিবাগত রাত তিনটার দিকে এ দুর্ঘটনা ঘটে। উদ্বোধনের পর টানেল এলাকায় এটিই প্রথম দুর্ঘটনা। টানেলে টোল সংগ্রহে নিয়োজিত ব্যক্তিদের সঙ্গে কথা বলে জানা গেছে, টানেলের আনোয়ারা প্রান্তে প্রবেশের উদ্দেশে রাত তিনটার দিকে গাড়িটিতে টোল প্লাজা এলাকায় আসেন কয়েকজন যুবক। এ সময় এটি নিয়ন্ত্রণ হারিয়ে সড়কের পাশের রেলিংয়ে ধাক্কা লাগে।বঙ্গবন্ধু শেখ মুজিবুর রহমান টানেলের টোল ব্যবস্থাপক মো. বেলায়েত হোসেন প্রথম আলোকে বলেন, দুর্ঘটনায় বড় ধরনের কোনো ক্ষতি হয়নি। রেলিং এবং প্রাডো গাড়িটি সামান্য ক্ষতিগ্রস্ত হয়েছে। গত শনিবার বেলা ১১টা ৪০ মিনিটে বঙ্গবন্ধু শেখ মুজিবুর রহমান টানেলের আনুষ্ঠানিক উদ্বোধন করেন প্রধানমন্ত্রী শেখ হাসিনা। পরদিন রোববার ভোর ছয়টায় টানেল সর্বসাধারণের যাতায়াতের জন্য খুলে দেওয়া হয়।",Prothom Alo,https://www.prothomalo.com/bangladesh/district/cre3jweu8n
"সিলেটে পিকআপের সঙ্গে অটোরিকশার সংঘর্ষ, পু‌লিশ কর্মকর্তার মৃত্যু","সিলেটে পিকআপের সঙ্গে সিএনজিচালিত অটোরিকশার সংঘর্ষে এক পুলিশ কর্মকর্তা মারা গেছেন। রোববার রাত নয়টার দিকে সিলেট নগরের আম্বরখানা এলাকায় পুলিশ ফাঁড়ির পাশেই এ ঘটনা ঘটে।নিহত বোরহান উদ্দিন (৩৫) সিলেট মহানগর পুলিশের বিমানবন্দর থানা আম্বরখানা ফাঁড়িতে সহকারী উপপরিদর্শক (এএসআই) হিসেবে কর্মরত ছিলেন। তাঁর বা‌ড়ি সিলেটের গোয়াইনঘাট উপজেলার তোয়াকুল ইউনিয়নের কা‌ন্দিগ্রামের গ্রামের মৃত হজরত উল্লাহর ছেলে। স্থানীয় লোকজন ও থানা-পু‌লিশ সূত্রে জানা গেছে, এএসআই বোরহান উদ্দিন রোববার কাজ শেষ করে সিএনজিচালিত অটোরিকশায় করে কর্মস্থল আম্বরখানা ফাঁড়ির দিকে যাচ্ছিলেন। অটোরিকশাটি আম্বরখানা এলাকায় পৌঁছালে বিপরীত দিক থেকে আসা চৌহাট্টাগামী এক পিকআপের সঙ্গে অটোরিকশাটির মুখোমুখি সংঘর্ষ হয়। এ সময় স্থানীয় ব্যক্তিরা উদ্ধার করে তাঁকে সিলেট এম এ জি ওসমানী মে‌ডিকেল কলেজ হাসপাতালে নিয়ে যান। সেখানে কর্তব্যরত চিকিৎসক তাঁকে মৃত ঘোষণা করেন। সিলেট মহানগর পুলিশের উপকমিশনার আজবাহার আলী শেখ বলেন, রোববার রাতে কাজ শেষে ফাঁড়িতে ফেরার পথে এ ঘটনা ঘটে। এ সময় সিএনজিচালিত অটোরিকশায় বোরহান একাই ছিলেন বলে প্রাথমিকভাবে জানা গেছে। তবে অটোরিকশার চালক আহত হননি। তাঁকে আপাতত আটক করা হয়েছে। এ ঘটনায় পিকআপ ও সিএনজিচালিত অটোরিকশাটি জব্দ করা হয়েছে। নিহত ব্যক্তির লাশ আইনি প্রক্রিয়া শেষে পরিবারের কাছে হস্তান্তর করা হবে।",Prothom Alo,https://www.prothomalo.com/bangladesh/district/6oa97oujzv
"মিসরে যাত্রীবাহী বাসের সঙ্গে কয়েকটি গাড়ির সংঘর্ষ, নিহত ৩২","মিসরে কয়েকটি গাড়ির মধ্যে সংঘর্ষের ঘটনায় কমপক্ষে ৩২ জন নিহত হয়েছেন। আহত হয়েছেন আরও ৬৩ জন। মিসরের স্বাস্থ্য মন্ত্রণালয় হতাহতের এ সংখ্যা নিশ্চিত করেছে। গতকাল শনিবার সকালে রাজধানী কায়রো থেকে ১৩১ কিলোমিটার উত্তরে কায়রো-আলেকজান্দ্রিয়া সড়কের বেহেইরা এলাকায় এ দুর্ঘটনা ঘটে।  মিসরের রাষ্ট্রীয় সংবাদপত্র আল-আহরামের প্রতিবেদনে বলা হয়, একটি যাত্রীবাহী বাস এবং কয়েকটি গাড়ির মধ্যে সংঘর্ষ হয়। এ সময় কয়েকটি গাড়িতে আগুন ধরে যায়। বেশির ভাগেরই মৃত্যু হয়েছে আগুনে পুড়ে।মিসরের স্বাস্থ্য মন্ত্রণালয়ের এক বিবৃতিতে বলা হয়, ঘটনাস্থলে হতাহতদের উদ্ধার করতে দ্রুত ২০টি অ্যাম্বুলেন্স পাঠানো হয়। স্বাস্থ্যমন্ত্রী খালেদ আবদেল গাফফার বলেছেন, আহতদের ওয়াদি আল-নাতরুনের একটি হাসপাতালে পাঠানো হয়েছে, অন্যদের আল-নুবারিয়ায় নিয়ে যাওয়া হয়েছে।মিসরে প্রায়ই সড়ক দুর্ঘটনা হয়ে থাকে। নাজুক সড়ক এবং হাইওয়ে সংকেত অমান্যের প্রবণতার কারণে মিসরে প্রায়ই এ ধরনের দুর্ঘটনা ঘটতে দেখা যায়।",Prothom Alo,https://www.prothomalo.com/world/africa/rdoi30v826
"সড়কের পাশে দাঁড়িয়ে থাকা ট্রাকের পেছনে মাইক্রোবাসের ধাক্কা, নিহত ১","ফেনীতে মহাসড়কের পাশে দাঁড়িয়ে থাকা ট্রাকের পেছনে একটি মাইক্রোবাস ধাক্কা দিলে একজন নিহত ও চারজন আহত হয়েছেন। আজ শনিবার দুপুরে ঢাকা-চট্টগ্রাম মহাসড়কের ফেনী সদর উপজেলার মহিপাল ফ্লাইওভার-সংলগ্ন নজির আহম্মদ সিএনজি ফিলিং স্টেশনের সামনে এ দুর্ঘটনা ঘটেছে।নিহত ব্যক্তির নাম মো. মাঈন উদ্দিন (৪৫)। তিনি বাগেরহাটের মোংলা উপজেলার দিগরাজ এলাকার মৃত মো. মহসিনের ছেলে। নিহত মাঈন উদ্দিনের লাশ ময়নাতদন্তের জন্য ফেনী সদর ২৫০ শয্যাবিশিষ্ট জেনারেল হাসপাতালের মর্গে রাখা হয়েছে। আহত ব্যক্তিদের ফেনী সদর জেনারেল হাসপাতালে ভর্তি করা হয়েছে। তাঁরা হলেন আলী আহমদ (৬২), মো. কবির শেখ (২৬), মো. ওসমান সরদার (৫২) ও আকরাম মল্লিক (৪৫)। তাঁরা বাগেরহাটের মোংলা উপজেলার বাসিন্দা। তাঁরা মোংলা থেকে মাইক্রোবাসে করে চট্টগ্রাম যাচ্ছিলেন। হতাহতরা পরস্পরের পরিচিত।থানা-পুলিশ ও প্রত্যক্ষদর্শী সূত্র জানায়, আজ বেলা দুইটার দিকে চট্টগ্রামমুখী ওই মাইক্রোবাসটি ঢাকা-চট্টগ্রাম মহাসড়কের ফেনীর মহিপাল ফ্লাইওভার অতিক্রম করছিল। এ সময় স্থানীয় নজির আহম্মদ সিএনজি ফিলিং স্টেশনে সড়কের পাশে দাঁড়িয়ে থাকা একটি ট্রাককে ধাক্কা দেয় মাইক্রোবাসটি। এতে মাইক্রোবাসের সামনের অংশ দুমড়েমুচড়ে যায়। স্থানীয় লোকজন বলেন, ফেনীর ফায়ার সার্ভিসের উদ্ধারকারী দল গিয়ে তাঁদের মাইক্রোবাসের ভেতর থেকে বের করে ফেনী সদর জেনারেল হাসপাতালের জরুরি বিভাগে নিয়ে যায়। সেখানে চিকিৎসক একজনকে মৃত ঘোষণা করেন এবং অপর চারজনকে হাসপাতালে ভর্তি করেন।ফেনীর মহিপাল হাইওয়ে থানার ভারপ্রাপ্ত কর্মকর্তা মো. মোস্তফা কামাল জানান, মাইক্রোবাসটি পুলিশ হেফাজতে রাখা হয়েছে। এ ঘটনায় আইনগত প্রক্রিয়া চলমান। আহত ব্যক্তিদের স্বজনদের খবর দেওয়া হয়েছে।",Prothom Alo,https://www.prothomalo.com/bangladesh/district/ss9orfxcdy
সাতক্ষীরায় বাসের ধাক্কায় মোটরসাইকেল আরোহী দুই তরুণ নিহত,"সাতক্ষীরায় যাত্রীবাহী বাসের ধাক্কায় মোটরসাইকেল আরোহী দুই তরুণ নিহত হয়েছেন। তাঁরা দুজন মামাতো-ফুফাতো ভাই। আজ শুক্রবার দুপুর ১২টার দিকে সদর উপজেলার কালেরডাঙ্গা মোড়ে সাতক্ষীরা-আশাশুনি সড়কে এ দুর্ঘটনা ঘটে। নিহত দুজন হলেন সাতক্ষীরা সদর উপজেলার দহাকুলা গ্রামের শেখ আরেফিনের ছেলে মাওয়াজ হোসেন (২২) এবং খুলনা বহেরা এলাকার শেখ নাফিজের ছেলে শেখ মাহিম (২০)। মাওয়াজ ঢাকায় একটি মাদ্রাসায় লেখাপড়া করেন এবং মাহিম উচ্চমাধ্যমিকের ছাত্র। নিহত তরুণদের স্বজন জিন্নাতুর আলম বলেন, শেখ মাওয়াজ হোসেন তাঁর বড় ভাইয়ের ছেলে আর শেখ মাহিম বোনের ছেলে। মাওয়াজ গতকাল বৃহস্পতিবার রাতে ঢাকা থেকে বাড়িতে আসেন। আর বোনের ছেলে শেখ মাহিম আগে থেকে তাঁদের বাড়িতে ছিলেন। আজ বেলা সাড়ে ১১টার দিকে তাঁরা দুই ভাই মোটরসাইকেলে আশাশুনি উপজেলা সদরে বেড়াতে যাচ্ছিলেন। পথে কালেরডাঙ্গা মোড়ে আশাশুনি থেকে সাতক্ষীরার উদ্দেশে ছেড়ে আসা দ্রুতগামী যাত্রীবাহী বাস তাঁদের মোটরসাইকেলকে সামনাসামনি ধাক্কা দেয়। এতে তাঁরা দুই ভাই গুরুতর আহত হন। স্থানীয় বাসিন্দারা উদ্ধার করে দ্রুত সাতক্ষীরা সদর হাসপাতালে পাঠালে জরুরি বিভাগের চিকিৎসক তাঁদের মৃত ঘোষণা করেন। সাতক্ষীরা সদর হাসপাতালের চিকিৎসক ডালিয়া আক্তার বলেন, হাসপাতালে আনার আগেই তাঁদের মৃত্যু হয়েছে। মাথা থেঁতলে যাওয়াসহ শরীরের বিভিন্ন স্থানে মারাত্মক আঘাত পেয়েছিলেন তাঁরা। সাতক্ষীরা সদর থানার ভারপ্রাপ্ত কর্মকর্তা (ওসি) মহিদুল ইসলাম বলেন, দুর্ঘটনাকবলিত বাসটি আটক করা হয়েছে। চালক ও চালকের সহকারী পালিয়ে গেছেন। ",Prothom Alo,https://www.prothomalo.com/bangladesh/district/qzekg5ikau
‘মেয়েটা আর আমার কাছে কোনো দিন আবদার করবে না’,"তেল দেওয়া চকচকে কালো চুল, একহারা পরিশ্রমী শরীর, মুখে খোঁচা খোঁচা দাড়ি। উঠানের এক পাশে বুক চাপড়ে কাঁদছিলেন। কান্নার দমকে দমকে শরীর বেঁকে যাচ্ছিল। কিন্তু এ কান্নায় যেন শোকের কিছুমাত্র উপশম হচ্ছিল না। যন্ত্রণায় কাতর ষাটোর্ধ্ব মানুষটির নাম মোহাম্মদ আলী, পেশায় কৃষক। আজ বৃহস্পতিবার সকালে চট্টগ্রামের মিরসরাইয়ে সড়ক দুর্ঘটনায় নিহত মাদ্রাসাছাত্রী তানজিনা আক্তারের বাবা তিনি।আদরের ছোট মেয়েকে হারিয়ে পাগলপ্রায় এই কৃষক। তিনি কাঁদতে কাঁদতে বলছিলেন, ‘পড়ালেখা করে বড় হতে চেয়েছিল মেয়েটা। আমি দরিদ্র মানুষ। তবু মেয়ের আবদার পূরণে সাধ্যমতো চেষ্টা করেছি সব সময়। আজ মেয়েটা চিরদিনের জন্য চলে গেল। আমার কাছে আর কোনো দিন আবদার করবে না।’ মিরসরাই উপজেলার ওয়াহেদপুর ইউনিয়নের দক্ষিণ ওয়াহেদপুর গ্রামে তানজিনাদের বাড়ির উঠানে স্বজন-প্রতিবেশীদের ভিড়। ঘরের ভেতর থেকে ভেসে আসছে মা আর বোনের আহাজারি। সে ঘরের বারান্দায় একটি শীতল পাটিতে শুইয়ে রাখা হয়েছে সাদা কাফনে মোড়ানো তানজিনা আক্তারের নিথর দেহ। অথচ কয়েক ঘণ্টা আগেও উচ্ছল মেয়েটার বিচরণে মুখর ছিল পুরো ঘর। মাদ্রাসায় যাওয়ার পথে বেপরোয়া লরির ধাক্কায় জীবনপ্রদীপ নিভে যায় মেয়েটির।আজ সকালে প্রতিদিনের মতো মাদ্রাসায় যাওয়ার জন্য বের হয় তানজিনা। তখনো মোহাম্মদ আলী জানতেন না, মেয়ের এই যাওয়াই শেষ যাওয়া। জানলে কি আর যেতে দিতেন? বুক চাপড়ে নিজেকে এই প্রশ্ন করেন তিনি বারবার। একবার যে ভালো করে মেয়ের মুখের দিকে তাকিয়েও দেখা হয়নি আজ। স্বজনেরা জানান, মেয়েটি ফুটপাত ধরেই হাঁটছিল। ভাঙা পোল এলাকায় ঢাকা-চট্টগ্রাম মহাসড়কের চট্টগ্রামমুখী লেনে হঠাৎ বেপরোয়া গতির একটি লরি এসে ধাক্কা দেয় তাকে। গুরুতর আহত অবস্থায় স্থানীয় লোকজন উদ্ধার করে সীতাকুণ্ড উপজেলা স্বাস্থ্য কমপ্লেক্সে নেওয়ার পথে গাড়িতেই মৃত্যু হয় তানজিনার।আজ দুপুরে তানজিনার বাড়ি গিয়ে দেখা যায়, এক করুণ দৃশ্য। তানজিনা স্থানীয় মাওলানা নূর আহম্মদ (রা.) দাখিল মাদ্রাসার নবম শ্রেণিতে মানবিক বিভাগের শিক্ষার্থী ছিল। সেই মাদ্রাসার অনেক সহপাঠী এসেছে তাকে শেষবারের মতো দেখার জন্য। ক্লাসের এক কোণে বসা চুপচাপ লাজুক মেয়ে বলতে যা বোঝায়, তেমনই ছিল তানজিনা। তার উপস্থিতি সচরাচর বোঝা যেত না। অথচ সেই মেয়েটার অনুপস্থিতিই আজ এভাবে বুকে এসে বিঁধছে সবার। তানজিনাকে শেষ বিদায় জানাতে এসেছিলেন মাওলানা নূর আহম্মদ (রা.) দাখিল মাদ্রাসার নবম শ্রেণির শ্রেণিশিক্ষক মো. জাকারিয়া হোসাইন। এক পাশে দাঁড়িয়ে প্রিয় শিক্ষার্থীর শোকে চোখ মুছছিলেন তিনি। জানতে চাইলে জাকারিয়া বলেন, ‘তানজিনা খুব শান্ত স্বভাবের শিক্ষার্থী ছিল। পড়াশোনায়ও দারুণ আগ্রহ ছিল তার। তার এমন নির্মম মৃত্যুতে প্রতিষ্ঠানের শিক্ষক–শিক্ষার্থী সবাই শোকাহত। এমন অকাল মৃত্যু কিছুতেই মেনে নিতে পারছি না।’বাড়ির উঠানে বসেই কথা হয় তানজিনার বড় ভাই রাকিব হোসেনের সঙ্গে। বোন হারানোর শোকে ভেঙে পড়া রাকিব বলেন, ‘এক ভাই দুই বোনের মধ্যে তানজিনা ছিল সবার ছোট। পরিবারের সবাই আদর দিয়ে আগলে রাখত তাকে। পড়ালেখায় মনোযোগী ছিল সে। মাদ্রাসায় যাওয়ার পথে গাড়ির ধাক্কায় আজ চির বিদায় নিয়ে চলে গেল বোনটা। এ যে কী কষ্ট বোঝাতে পারব না।’ তানজিনাকে চাপা দেওয়া লরির চালক ঘুম চোখে গাড়ি চালাচ্ছিলেন বলে ধারণা কুমিরা হাইওয়ে থানার ভারপ্রাপ্ত কর্মকর্তা মো. আলমগীর হোসেনের। প্রথম আলোকে তিনি বলেন, ‘মাদ্রাসাশিক্ষার্থীর মৃত্যুর ঘটনায় লরিটি আটক করেছি আমরা। তবে সেটির চালক পালিয়ে গেছেন। ধারণা করছি, চোখে ঘুম নিয়ে গাড়ি চালানোয় নিয়ন্ত্রণ হারিয়ে এ দুর্ঘটনা ঘটেছে। নিহত শিক্ষার্থীর লাশ তার পরিবার নিয়ে গেছে। এ ঘটনায় একটি মামলার প্রস্তুতি চলছে।’আজ জোহরের নামাজের পর জানাজা শেষে পারিবারিক কবরস্থানে দাফন করা হয়েছে তানজিনা আক্তারকে।",Prothom Alo,https://www.prothomalo.com/bangladesh/district/i0i4ieu8a5
"ফুটপাত দিয়ে হেঁটে যাওয়া মাদ্রাসাছাত্রীকে নিয়ন্ত্রণ হারানো লরির ধাক্কা, হাসপাতালে নেওয়ার পথে মৃত্যু","চট্টগ্রামের মিরসরাইয়ে মাদ্রাসায় যাওয়ার পথে সড়ক দুর্ঘটনায় তানজিনা আক্তার (১৫) নামের এক শিক্ষার্থীর মৃত্যু হয়েছে। তানজিনা উপজেলার ওয়াহেদপুর ইউনিয়নের দক্ষিণ ওয়াহেদপুর এলাকার মোহাম্মদ আলীর মেয়ে। সে স্থানীয় মাওলানা নুর আহম্মদ (রা.) দাখিল মাদ্রাসার নবম শ্রেণির ছাত্রী ছিল। আজ বৃহস্পতিবার সকাল পৌনে নয়টায় মাদ্রাসার পাশে ভাঙা পোল এলাকায় ঢাকা-চট্টগ্রাম মহাসড়কের চট্টগ্রামমুখী লেনে এ দুর্ঘটনা ঘটে।  হাইওয়ে পুলিশ, স্থানীয় লোকজন ও মাদ্রাসার শিক্ষকদের সঙ্গে কথা বলে জানা গেছে, আজ সকালে বাড়ি থেকে বের হয়ে মহাসড়কের চট্টগ্রামমুখী লেনের পাশ দিয়ে হেঁটে মাদ্রাসায় যাচ্ছিল তানজিনা। পথে ভাঙা পোল এলাকায় স্ক্র্যাপবাহী একটি লরি নিয়ন্ত্রণ হারিয়ে সড়কের বাইরে এসে ধাক্কা দেয় তাকে। এতে গুরুতর আহত হয় তানজিনা। তখন স্থানীয় লোকজন ওই শিক্ষার্থীকে উদ্ধার করে সীতাকুণ্ড উপজেলা স্বাস্থ্য কমপ্লেক্সে নেওয়ার পথে গাড়িতে মৃত্যু হয় তার। এ বিষয়ে জানতে চাইলে মাওলানা নুর আহম্মদ (রা.) দাখিল মাদ্রাসার অধ্যক্ষ মো. শহিদুল ইসলাম প্রথম আলোকে বলেন, ‘সকালে মাদ্রাসায় আসার পথে সড়ক দুর্ঘটনায় আমাদের মাদ্রাসার নবম শ্রেণির শিক্ষার্থী তানজিনা আক্তারের মর্মান্তিক মৃত্যু হয়েছে। সঠিক নিয়মে সড়কের পাশে হাঁটলেও নিয়ন্ত্রণ হারিয়ে সড়কের বাইরে এসে শিক্ষার্থীকে ধাক্কা দিয়েছে লরিটি। তানজিনা আক্তারের এমন অকালমৃত্যুতে পুরো মাদ্রাসায় শোকের ছায়া নেমে এসেছে।’এ বিষয়ে কুমিরা হাইওয়ে থানার ভারপ্রাপ্ত কর্মকর্তা মো. আলমগীর হোসেন প্রথম আলোকে বলেন, ‘মিরসরাইয়ের ওয়াহেদপুর ইউনিয়নের ভাঙা পোল এলাকায় মাদ্রাসাশিক্ষার্থী নিহত হওয়ার ঘটনায় লরিটি আটক করে হেফাজতে নিয়েছি আমরা। তবে সেটির চালক পালিয়ে গেছেন। ধারণা করছি, চালক চোখে ঘুম নিয়ে গাড়ি চালাচ্ছিলেন। এতে লরিটি নিয়ন্ত্রণ হারিয়ে এ দুর্ঘটনা ঘটেছে। নিহত শিক্ষার্থীর লাশ তার পরিবার নিয়ে গেছে। এ ঘটনায় একটি মামলার প্রস্তুতি চলছে।’",Prothom Alo,https://www.prothomalo.com/bangladesh/district/9h9edx6gil
মাতুয়াইলে বাসের ধাক্কায় মাদ্রাসাছাত্রের মৃত্যু,"রাজধানীর মাতুয়াইল এলাকায় আজ বুধবার বাসের ধাক্কায় মেহেদী হাসান (২৫) নামের এক মাদ্রাসাছাত্র নিহত হয়েছেন। তিনি ঢাকার অদূরে সাভারের একটি মাদ্রাসায় দাওরায়ে হাদিস বিভাগে পড়তেন।মেহেদী হাসানকে হাসপাতালে নেওয়া পথচারী উম্মে রুমা শিমু আজ বিকেলে প্রথম আলোকে বলেন, আজ বেলা আড়াইটার দিকে মেহেদী হাসান নগরীর মাতুয়াইল মোড়ে রাস্তা পার হচ্ছিলেন। এ সময় বেপরোয়া গতির একটি বাস তাঁকে ধাক্কা দিয়ে পালিয়ে যায়। রক্তাক্ত অবস্থায় তাঁকে বিকেল পৌনে চারটার দিকে ঢাকা মেডিকেল কলেজ হাসপাতালের জরুরি বিভাগে নিয়ে গেলে চিকিৎসক মৃত ঘোষণা করেন। মেহেদী হাসানের মামা মো. ওয়াহিদ বলেন, মেহেদী হাসান সাভার থেকে কুমিল্লায় বাড়ি যাচ্ছিলেন। পথে বাসের ধাক্কায় আহত হয়ে রাস্তায় রক্তাক্ত অবস্থায় পড়ে ছিলেন। পরে পথচারীরা মেহেদীর মুঠোফোন থেকে কল দিয়ে তাঁকে দুর্ঘটনার খবর জানান। পরে ঢাকা মেডিকেল কলেজ হাসপাতালে গিয়ে মেহেদীকে মৃত অবস্থায় পান।মেহেদীর বাড়ি কুমিল্লার দেবীদ্বার উপজেলার বড় আলমপুরে। তাঁর বাবার নাম ইমাম আবদুল ওহাব। তিন ভাই, দুই বোনের মধ্যে তিনি বড়। আজ বিকেলে এ ব্যাপারে যোগাযোগ করা হলে যাত্রাবাড়ী থানার উপপরিদর্শক ইয়াকুব হোসেন প্রথম আলোকে বলেন, মরদেহটি ময়নাতদন্তের জন্য ঢাকা মেডিকেল কলেজের মর্গে রাখা হয়েছে। তবে কোন গাড়ি ধাক্কা দিয়েছে, তা তাৎক্ষণিকভাবে শনাক্ত করা যায়নি।",Prothom Alo,https://www.prothomalo.com/bangladesh/capital/f4z1ry3okq
গোপালগঞ্জে যাত্রীবাহী বাস ও ট্রাকের মুখোমুখি সংঘর্ষে নিহত ২,"গোপালগঞ্জে যাত্রীবাহী বাস ও ট্রাকের মুখোমুখি সংঘর্ষ দুজন নিহত হয়েছেন। এ ঘটনায় আহত হয়েছেন আরও দুজন। গতকাল সোমবার দিবাগত রাত তিনটার দিকে ঢাকা–খুলনা মহাসড়কের গোপালগঞ্জ সদর উপজেলার গোপীনাথপুর উত্তরপাড়া এলাকায় এ দুর্ঘটনা ঘটে।নিহত দুজন হলেন—কোটালীপাড়া উপজেলার বিরামকান্দি গ্রামের ফজল শেখের ছেলে শফিক শেখ (২৫) ও একই গ্রামের মোসলেম শেখের ছেলে লায়েক শেখ (৪৫)। গোপালগঞ্জ ফায়ার সার্ভিসের সিনিয়র স্টেশন অফিসার আরিফুল হক ও ভাটিয়াপাড়া হাইওয়ে থানার উপপরিদর্শক শেখ মো. আরব আলী প্রথম আলোকে এসব তথ্য নিশ্চিত করেন। পুলিশ ও ফায়ার সার্ভিস জানায়, চট্টগ্রাম থেকে ছেড়ে আসা জিএস পরিবহনের একটি যাত্রীবাহী বাস খুলনার দিকে যাচ্ছিল। ঢাকা–খুলনা মহাসড়কের গোপীনাথপুর উত্তরপাড়া পৌঁছালে বিপরীত দিক থেকে আসা একটি ট্রাকের সঙ্গে বাসটির মুখোমুখি সংঘর্ষ হয়। এতে ঘটনাস্থলে ট্রাকে থাকা দুজন নিহত হন। আহত হন বাসে থাকা আরও দুজন। খবর পেয়ে পুলিশ ও ফায়ার সার্ভিসের কর্মীরা ঘটনাস্থলে পৌঁছে হতাহত ব্যক্তিদের উদ্ধার করে গোপালগঞ্জ ২৫০ শয্যাবিশিষ্ট জেনারেল হাসপাতালে ভর্তি করেন।ভাটিয়াপাড়া হাইওয়ে থানার উপপরিদর্শক শেখ মো. আরব আলী বলেছেন, পরিবারের আবেদনের পরিপ্রেক্ষিতে ময়নাতদন্ত ছাড়াই মরদেহ স্বজনদের কাছে বুঝিয়ে দেওয়া হয়েছে। দুর্ঘটনাকবলিত বাস ও ট্রাক জব্দ করা হয়েছে।",Prothom Alo,https://www.prothomalo.com/bangladesh/district/m4tu3s1vec
"নাটোরে মোটরসাইকেলে বাড়ি ফেরার পথে দুর্ঘটনায় এক বন্ধুর মৃত্যু, অন্যজন হাসপাতালে","পূজামণ্ডপে ঘুরে বেড়ানোর জন্য মোটরসাইকেল নিয়ে বের হয়েছিলেন দুই বন্ধু। দীর্ঘসময় ধরে ঘুরেও বেড়িয়েছেন। গভীর রাতে ফিরছিলেন বাড়িতে। কিন্তু শেষ পর্যন্ত বাড়িতে ফেরা হয়নি এক বন্ধুর। রাস্তার পাশের গাছের সঙ্গে মোটরসাইকেল ধাক্কা লেগে ওই বন্ধুর মৃত্যু হয়েছে। গুরুতর আহত হয়েছেন অপর বন্ধু।গতকাল রোববার রাত সাড়ে ১১টার দিকে নাটোরের বড়াইগ্রাম উপজেলার জোনাইল-আদগ্রাম সড়কের বাড়ইপাড়া এলাকায় এই দুর্ঘটনা ঘটে। নিহত যুবকের নাম জাহিদুল ইসলাম (৩২)। তিনি উপজেলার জোনাইল ইউনিয়নের স্কুলপাড়া গ্রামের বাসিন্দা এবং জোনাইল বাজারের একজন প্রসাধনী ব্যবসায়ী। আহত বন্ধুর নাম সাদেকুল ইসলাম (৩৬)। একই এলাকায় তাঁর বাড়ি। বড়াইগ্রাম থানার পুলিশ ও স্থানীয় লোকজনের সঙ্গে কথা বলে জানা যায়, জাহিদুল ও সাদেকুল ঘনিষ্ঠ বন্ধু। গতকাল রাতে তাঁরা মোটরসাইকেল নিয়ে বিভিন্ন পূজামণ্ডপ দেখতে যান। ঘোরাঘুরি শেষে বাড়ি ফেরার পথে বাড়ইপাড়া এলাকায় মোটরসাইকেলটি নিয়ন্ত্রণ হারিয়ে সড়কের পাশের গাছে ধাক্কা খায়। এতে দুজনই গুরুতর আহত হন। পরে স্থানীয় লোকজন তাঁদের উদ্ধার করে বড়াইগ্রাম উপজেলা স্বাস্থ্য কমপ্লেক্সে নিয়ে গেলে চিকিৎসক জাহিদুল ইসলামকে মৃত ঘোষণা করেন। সাদেকুল ইসলামকে গুরুতর আহত অবস্থায় রাজশাহী মেডিকেল কলেজ হাসপাতালে পাঠানো হয়। বড়াইগ্রাম থানার উপপরিদর্শক (এসআই) রবিউল ইসলাম প্রথম আলোকে বলেছেন, হতাহত ব্যক্তিদের বহনকারী মোটরসাইকেলটি বেপরোয়া গতিতে চলছিল বলে জানা গেছে। চালক গতি নিয়ন্ত্রণ করতে না পারায় মোটরসাইকেলটি রাস্তার পাশের গাছে জোরে ধাক্কা দেয়। এতে হতাহতের ঘটনা ঘটে।",Prothom Alo,https://www.prothomalo.com/bangladesh/district/xuckwrhvn6
গোপালগঞ্জে সড়ক দুর্ঘটনায় আহত চিকিৎসকের মৃত্যু,"গোপালগঞ্জের কাশিয়ানীতে সড়ক দুর্ঘটনায় আহত চিকিৎসক ঢাকা মেডিকেল কলেজ হাসপাতালে চিকিৎসাধীন অবস্থায় মারা গেছেন। আজ রোববার রাতে মারা যান তিনি। তাঁর নাম তপন কুমার মণ্ডল (৩৮)। তিনি গোপালগঞ্জের শেখ সায়েরা খাতুন মেডিকেল কলেজ হাসপাতালে সহযোগী অধ্যাপক হিসেবে কর্মরত ছিলেন।পুলিশ জানায়, ওই চিকিৎসক প্রাইভেট কার চালিয়ে ঢাকায় আসার সময় রোববার দুপুরে গোপালগঞ্জের কাশিয়ানী উপজেলায় নিয়ন্ত্রণ হারিয়ে গাছের সঙ্গে ধাক্কা লেগে দুর্ঘটনা ঘটে। ভাঙ্গা হাইওয়ে থানার ইনচার্জ পরিদর্শক খায়রুল আলম বলেন, ঢাকায় যাওয়ার পথে প্রাইভেট কারটি নিয়ন্ত্রণ হারিয়ে কাশিয়ানী গেরাখোলা এলাকায় গাছের সঙ্গে ধাক্কা লাগে। পরে চিকিৎসককে স্থানীয় একটি হাসপাতালে ভর্তি করা হয়। সেখান থেকে ঢাকা মেডিকেল কলেজ হাসপাতালে নিয়ে যাওয়া হয়। তিনি গাড়িতে একাই ছিলেন। ঢাকা মেডিকেল কলেজ হাসপাতালের জরুরি বিভাগের আবাসিক চিকিৎসক মো. আলাউদ্দিন বলেন, তপন কুমার মণ্ডলকে আশঙ্কাজনক অবস্থায় আনা হয়। তাঁর মাথায় গুরুতর আঘাত লাগে। তাঁকে আইসিইউতে রাখা হয়। সেখানে চিকিৎসাধীন অবস্থায় সন্ধ্যায় সাড়ে সাতটায় তিনি মারা যান।তপন কুমার বাগেরহাট জেলার চিতলমারি উপজেলার পরানপুর গ্রামের মৃত গৌরদাস মণ্ডলের ছেলে। তাঁর স্ত্রী শর্মিষ্ঠা ঘোষালও চিকিৎসক। বর্তমানে তাঁর স্ত্রী মেয়েকে নিয়ে মিরপুরের রূপনগর আবাসিক এলাকায় থাকেন।",Prothom Alo,https://www.prothomalo.com/bangladesh/aebpriidgy
"নিরাপদ সড়ক দিবস
ঢাকার সড়কে পথচারীদের মৃত্যু বেশি","পথচারীদের জন্য দেশে সবচেয়ে বিপজ্জনক শহর এখন ঢাকা। সড়ক দুর্ঘটনায় ঢাকা শহরে বছরে যত মানুষ নিহত হন, তার চার ভাগের এক ভাগই পথচারী। গত তিন বছরে ধারাবাহিকভাবে ঢাকায় দুর্ঘটনা ও মৃত্যু—দুটোই আশঙ্কাজনকভাবে বেড়েছে। যার বড় শিকার সাধারণ পথচারীরা। ঢাকায় প্রয়োজনের তুলনায় সড়ক এমনিতেই কম। মোট সড়কের তুলনায় হাঁটার রাস্তা বা ফুটপাত আরও কম। ঢাকা উত্তর ও দক্ষিণ সিটিতে সড়কের মোট দৈর্ঘ্য ২ হাজার কিলোমিটারের কিছু বেশি। এর বিপরীতে ফুটপাত রয়েছে মাত্র ৬০০ কিলোমিটারের মতো। আবার যে ফুটপাত রয়েছে, তার বেশির ভাগই চলাচলের অনুপযোগী। সড়ক নিরাপত্তা নিয়ে কাজ করা বিশেষজ্ঞরা বলছেন, ঢাকার সড়কগুলো একেবারেই পথচারীবান্ধব নয়। বেশির ভাগ ফুটপাতও অবৈধ দখলে, যে কারণে অনেক ক্ষেত্রে মূল সড়ক দিয়ে হাঁটতে বাধ্য হন পথচারীরা। আবার পথচারীদের মধ্যেও অসচেতনতা রয়েছে। আরেকটি গুরুত্বপূর্ণ বিষয় হচ্ছে, সড়কে আধুনিক সংকেতব্যবস্থা না থাকায় সড়কের প্রতিটি মোড় ঝুঁকি নিয়ে পার হতে হয় পথচারীদের। ফলে ঢাকায় দুর্ঘটনায় পথচারীদের মৃত্যু বেশি। সড়ক পার হতে গিয়ে বাসচাপায় বা অন্য কোনো যানবাহনের ধাক্বায় মৃত্যু-ঢাকা শহরে এ রকম ঘটনা প্রায়ই ঘটছে। ২০২১ সালের ২৪ নভেম্বর গুলিস্তানে সড়ক পার হওয়ার সময় ঢাকা দক্ষিণ সিটি করপোরেশনের ময়লার গাড়ির ধাক্কায় নিহত হন নটর ডেম কলেজের ছাত্র নাঈম হাসান। তাঁর বাবা শাহ আলম গতকাল রাতে মুঠোফোনে প্রথম আলোকে বলেন, রাস্তায় নামলে দেখা যায়, কেউ নিয়ম মানতে চায় না। সরকারও কোনো পদক্ষেপ নিচ্ছে বলে মনে হয় না। অন্তত সড়কে যাতে নিয়মশৃঙ্খলা ঠিকভাবে সবাই মানে, এটুকু সরকার নিশ্চিত করুক। আরও পড়ুনচিকিৎসার জন্য ঢাকায় নেওয়ার পথে দুর্ঘটনায় ডেঙ্গু রোগী নিহত সড়ক নিরাপত্তা নিয়ে কাজ করা সংগঠন রোড সেফটি ফাউন্ডেশনের তথ্য অনুযায়ী, ২০২০ সালে ঢাকায় সড়ক দুর্ঘটনায় নিহত হন ১১৯ জন। ২০২১ সালে ১৩৭ জন। ২০২২ সালে দুর্ঘটনা ও মৃত্যু অনেক বেড়ে যায়। গত বছর নিহত হন ২৪৬ জন। আর চলতি বছরের জানুয়ারি থেকে গত সেপ্টেম্বর পর্যন্ত ৯ মাসে দুর্ঘটনায় নিহত হন ১৮৩ জন। এর মধ্যে সর্বোচ্চ মৃত্যু গত জুলাই মাসে, ২৯ জন। গত তিন বছরে সড়কে নিহত ব্যক্তির ২৬ শতাংশই পথচারী। দেশের অন্য শহরগুলোর তুলনায় ঢাকা শহরেই পথচারীদের মৃত্যু সবচেয়ে বেশি।এত মৃত্যুর কারণ সম্পর্কে সড়ক নিরাপত্তা নিয়ে কাজ করা বিশেষজ্ঞরা বলছেন, ট্রাফিক পুলিশের হাতের ইশারায় ঢাকায় যান চলাচল নিয়ন্ত্রিত হয়। আর পথচারীরা চলেন যানবাহনের ফাঁক গলে। পথচারীবান্ধব আধুনিক পারাপারের ব্যবস্থা করা গেলে মানুষ নিজ গরজেই নিরাপদ পথ ধরে চলবেন। আরও পড়ুনঢাকায় দুর্ঘটনা ও প্রাণহানি বেশি, কম সিলেটে এ বিষয়ে বাংলাদেশ প্রকৌশল বিশ্ববিদ্যালয়ের (বুয়েট) দুর্ঘটনা গবেষণা ইনস্টিটিউটের সাবেক পরিচালক অধ্যাপক মো. হাদিউজ্জামান প্রথম আলোকে বলেন, আধুনিক-স্মার্ট শহরে পথচারীদের সবচেয়ে গুরুত্ব দেওয়া হয়। অথচ ঢাকায় পথচারীবান্ধব অবকাঠামো নেই। ফলে এই শহরে সবচেয়ে বেশি ঝুঁকিতে থাকেন পথচারীরা। পথচারীদের পারাপারের জন্য ট্রাফিক সংকেতব্যবস্থা কার্যকর করা জরুরি।এমন পরিস্থিতিতে আজ ২২ অক্টোবর দেশজুড়ে পালিত হবে ‘জাতীয় নিরাপদ সড়ক দিবস’। সড়ক নিরাপত্তা নিয়ে সচেতনতা সৃষ্টির লক্ষ্যে ২০১৭ সাল থেকে নানা আয়োজনে দিবসটি পালিত হচ্ছে। দিবসটির এবারের প্রতিপাদ্য ‘আইন মেনে সড়কে চলি, স্মার্ট বাংলাদেশ গড়ি’।সড়ক নিরাপত্তা নিয়ে কাজ করা বিশেষজ্ঞরা বলছেন, ট্রাফিক ব্যবস্থাপনা স্মার্ট না করে শুধু আইনের কথা বললে পরিস্থিতি বদলাবে না। রাজধানীর ট্রাফিক ব্যবস্থাপনা চলে পুরোপুরি হাতের ইশারায়, সেখানে ‘স্মার্ট’ প্রতিপাদ্য বেমানান। আরও পড়ুননিরাপদ সড়ক আশ্বাসেই থেকে গেল বুয়েটের দুর্ঘটনা গবেষণা ইনস্টিটিউটের বিশেষজ্ঞরা ঢাকার সড়কে পথচারীদের মৃত্যু কেন বেশি, তার কিছু সুনির্দিষ্ট কারণ বের করেছেন। তাঁদের মতে, প্রথমত, সড়কের গুরুত্বপূর্ণ সংযোগস্থলগুলোতে যানবাহনগুলোকে দীর্ঘ সময় যানজটে আটকে থাকতে হয়। ফলে সিগন্যাল ছাড়লে আগে যাওয়ার প্রতিযোগিতা তৈরি হয়। পথচারীদের পারাপারে আলাদা কোনো সংকেতব্যবস্থা না থাকায় অনেকে ওই সময় সড়ক পার হওয়ার চেষ্টা করেন। এতে দুর্ঘটনার ঝুঁকি অনেক বেড়ে যায়।দ্বিতীয়ত, যাত্রী ওঠানো নিয়ে দুই বাসের রেষারেষির সময় সড়কে দাঁড়ানো পথচারী দুর্ঘটনার শিকার হন। তৃতীয়ত, ফুটপাতগুলো পথচারী চলাচলের অনুপযোগী হওয়ায় অনেকে সড়কে হাঁটতে বাধ্য হন। এতেও দুর্ঘটনা ঘটছে। চতুর্থত, রাতে পণ্যবাহী ভারী যানবাহন ঢাকায় বেপরোয়া গতিতে চলাচল করে। এটিও পথচারীদের মৃত্যুঝুঁকি তৈরি করছে। আরও পড়ুনদেশের যে ১০৮ এলাকায় সড়ক দুর্ঘটনা বেশি হয়  শুধু পথচারীদের সড়ক পারাপারে নয়, আদতে ঢাকায় এখন পর্যন্ত স্বয়ংক্রিয় কোনো সংকেতব্যবস্থাই চালু করা সম্ভব হয়নি। পুরো শহরের ট্রাফিক নিয়ন্ত্রিত হচ্ছে পুলিশ সদস্যদের হাতের ইশারায়। ঢাকায় আধুনিক ট্রাফিক সংকেতের জন্য দুই দশকে বেশ কয়েকটি প্রকল্প বাস্তবায়ন হয়েছে।এসব প্রকল্পে ব্যয় হয়েছে প্রায় ১৯০ কোটি টাকা। কিন্তু রক্ষণাবেক্ষণ এবং ব্যবহার না হওয়ায় অধিকাংশ বাতি অকেজো হয়ে পড়ে আছে। সর্বশেষ বিশ্বব্যাংকের অর্থায়নে ২০১০-১১ অর্থবছরে ঢাকার দুই সিটি করপোরেশনের ৯২টি মোড় বা ইন্টারসেকশনে সোলার প্যানেল, টাইমার কাউন্টডাউন (সময় গণনার যন্ত্র), কন্ট্রোলার (নিয়ন্ত্রক) ও কেব্‌ল (তার) স্থাপন করা হয়। এই স্বয়ংক্রিয় সিগন্যাল-ব্যবস্থাও এখন অকার্যকর।গত বুধবার থেকে গতকাল শনিবার পর্যন্ত চার দিন ঢাকা শহরের পল্টন, মৎস্য ভবন, শাহবাগ, কারওয়ান বাজার, ফার্মগেট, আসাদগেট ও বনানী এলাকার ট্রাফিক ব্যবস্থাপনা ঘুরে দেখেন প্রথম আলোর একজন প্রতিবেদক ও দুজন আলোকচিত্রী। দেখা যায়, কোনো জায়গাতেই সংকেত বাতি জ্বলে না। কিছু জায়গায় সংকেত বাতি নষ্ট হয়ে পরিত্যক্ত অবস্থায় ঝুলে আছে। ট্রাফিক পুলিশ কিংবা চালক—কেউ ফিরেও এসব বাতির দিকে তাকান না। হাতের ইশারাতেই যানবাহন চলছে আর থামছে।এ বিষয়ে ঢাকা মহানগর পুলিশের অতিরিক্ত কমিশনার (ট্রাফিক) মো. মুনিবুর রহমান প্রথম আলোকে বলেন, ট্রাফিক ব্যবস্থাপনার বিষয়ে স্বরাষ্ট্র মন্ত্রণালয়ে ঢাকার দুই সিটি করপোরেশন, বিআরটিএ ও পুলিশের মধ্যে গত কয়েক মাসে একাধিক সমন্বয় সভা হয়েছে। আধুনিক ট্রাফিক সংকেতব্যবস্থা চালু করার বিষয়ে আগামী কয়েক মাসের মধ্যে সিদ্ধান্ত হবে। সড়ক দুর্ঘটনা ঘটার পর বেশির ভাগ ক্ষেত্রে দেখা যায়, সংশ্লিষ্ট বাহনের চলাচলের অনুমোদন বা রুট পারমিট নেই, নয়তো ফিটনেস সনদ নেই। অনেক ক্ষেত্রে দেখা যায়, চালকের ড্রাইভিং লাইসেন্স নেই। অথচ ২০১৮ সালে জাতীয় সংসদ নির্বাচনের আগে আওয়ামী লীগ যে নির্বাচনী ইশতেহার ঘোষণা করেছিল, তাতে সড়ক দুর্ঘটনা ন্যূনতম পর্যায়ে নামিয়ে আনতে সর্বাত্মক পদক্ষেপ নেওয়ার অঙ্গীকার রয়েছে। ট্রাফিক-ব্যবস্থাকে আধুনিক করারও অঙ্গীকার ছিল ইশতেহারে।কিন্তু বাস্তবতা ভিন্ন। পাঁচ বছর আগে নিরাপদ সড়কের দাবিতে শিক্ষার্থীদের আন্দোলনের পরিপ্রেক্ষিত সরকার তড়িঘড়ি করে সড়ক পরিবহন আইন পাস করলেও সেটি এখনো পুরোপুরি কার্যকর হয়নি। ওই সময় পরিবহন মালিক-শ্রমিক সংগঠনের ধর্মঘট ও চাপের মুখে সড়ক আইন পর্যালোচনার জন্য স্বরাষ্ট্রমন্ত্রী, আইনমন্ত্রী ও রেলমন্ত্রীকে দায়িত্ব দেন সড়ক পরিবহন ও সেতুমন্ত্রী ওবায়দুল কাদের। তিন মন্ত্রীর উদ্যোগে আইনের সংশোধনী প্রস্তাব সড়ক পরিবহন মন্ত্রণালয়ে গত বছর জমা দেওয়া হয়। এরপরও বিষয়টির সুরাহা হয়নি।রোড সেফটি ফাউন্ডেশনের নির্বাহী পরিচালক সাইদুর রহমান প্রথম আলোকে বলেন, সড়ক নিরাপদ করার কথা সরকার মুখে যেভাবে বলে, বাস্তবে সেভাবে পদক্ষেপ নিচ্ছে না। ব্যক্তি ও গোষ্ঠী স্বার্থের কারণে প্রতিশ্রুতি দিয়েও তা বাস্তবায়নে সরকার যথেষ্ট উদ্যোগী নয়। সড়ক পরিবহন আইনের প্রয়োগে সরকারের রাজনৈতিক সদিচ্ছা জরুরি। বিশ্বের সবচেয়ে ধীরগতির শহর হলেও ঢাকার সড়কে দুর্ঘটনা বেশি বলে জানান সড়ক খাতের বিশেষজ্ঞরা। যুক্তরাষ্ট্রের ন্যাশনাল ব্যুরো অব ইকোনমিক রিসার্চ প্রকাশিত গবেষণা প্রতিবেদনের তথ্য অনুযায়ী, বিশ্বের ১৫২টি দেশের ১ হাজার ২০০টির বেশি শহরের মধ্যে সবচেয়ে ধীরগতির শহর ঢাকা। যান চলাচলের গতি বিশ্লেষণে এই চিত্র উঠে এসেছে। গবেষণাটির ওপর ভিত্তি করে যুক্তরাষ্ট্রভিত্তিক সাময়িকী টাইম ২৮ সেপ্টেম্বর একটি প্রতিবেদন প্রকাশ করে।রোড সেফটি ফাউন্ডেশনের তথ্য বলছে, ২০২১ সালের তুলনায় গত বছর ঢাকায় সড়ক দুর্ঘটনা প্রায় ৯৮ শতাংশ বেড়েছে। ঢাকার পাশাপাশি সারা দেশেও দুর্ঘটনা বেড়েছে। ২০২১ সালের তুলনায় ২০২২ সালে সারা দেশে দুর্ঘটনা ২৭ শতাংশ বেড়ে যায়। ২০২১ সালে দুর্ঘটনায় নিহত হন ৬ হাজার ২৮৪ জন। পরের বছর তা বেড়ে হয় ৭ হাজার ৭১৩ জন। আর চলতি বছরের প্রথম ৯ মাসে সারা দেশে দুর্ঘটনার সংখ্যা ৪ হাজার ২৯৬টি। একই সময়ে নিহত হন ৪ হাজার ৩৬২ জন। গত ১ সেপ্টেম্বর ঢাকার পূর্বাচলের ৩০০ ফুট এলাকায় সড়ক পার হতে গিয়ে ট্রাকের ধাক্কায় আহত হন জাহাঙ্গীরনগর বিশ্ববিদ্যালয়ের অর্থনীতি বিভাগের স্নাতক দ্বিতীয় বর্ষের শিক্ষার্থী ফাবিহা আফিফা।দুর্ঘটনার দুদিন পর হাসপাতালে চিকিৎসাধীন অবস্থায় মারা যান তিনি। তাঁর মা দিলশাদ আফরোজ গতকাল প্রথম আলোকে বলেন, মেয়ে এমন আঘাত পেয়েছিল যে মাথার খুলি আলাদা করে রাখতে হয়েছিল। আর কোনো মায়ের বুক যাতে এভাবে খালি না হয়। সরকারকে সড়ক দুর্ঘটনা রোধে যাতে যথাযথ পদক্ষেপ নেওয়ার আহ্বান জানান তিনি।নিরাপদ সড়কের দাবিতে ২০১৮ সালের আগস্টে শিক্ষার্থীদের দেশকাঁপানো আন্দোলনের পর ঢাকার ট্রাফিক-ব্যবস্থার উন্নয়ন এবং সড়কে শৃঙ্খলা ফেরাতে প্রধানমন্ত্রীর কার্যালয় থেকে একটি কমিটি করা হয়েছিল। ওই কমিটি একাধিক সভা করার পর মোট ১৭টি নির্দেশনা দেয়। এসব নির্দেশনার অধিকাংশই সড়ক শৃঙ্খলার সঙ্গে সংশ্লিষ্ট নিয়মিত কার্যক্রমেরই অংশ। এর মধ্যে আধুনিক সংকেতব্যবস্থা চালুর বিষয়টিও ছিল। তবে পাঁচ বছরেও এসব নির্দেশনার বেশির ভাগ বাস্তবায়ন হয়নি। আরও পড়ুননিরাপদ সড়কের নির্দেশনা কাগজে–কলমেই আটকা প্রধানমন্ত্রীর কার্যালয়ের দেওয়া নির্দেশনার একটিতে উল্লেখ ছিল, গণপরিবহনে দৃশ্যমান দুটি জায়গায় চালক ও চালকের সহকারীর ছবিসহ নাম, চালকের লাইসেন্স নম্বর এবং মোবাইল নম্বর প্রদর্শন নিশ্চিত করতে হবে। গত চার দিনে ঢাকার বিভিন্ন রুটের (পথ) ১২টি বাসে ওঠেন এই প্রতিবেদক। কিন্তু কোনো বাসেই ছবিসহ লাইসেন্স, মোবাইল নম্বর দৃশ্যমান জায়গায় প্রদর্শন করতে দেখা যায়নি।সড়ক দুর্ঘটনা না কমে বেড়ে যাওয়ার বিষয়ে বুয়েটের দুর্ঘটনা গবেষণা ইনস্টিটিউটের সাবেক পরিচালক অধ্যাপক মো. হাদিউজ্জামান প্রথম আলোকে বলেন, ‘চালক অদক্ষ, যানবাহন লক্কড়ঝক্কড়, সংকেতব্যবস্থা কার্যকর না—ঢাকার ট্রাফিক ব্যবস্থাপনার উপকরণগুলো স্মার্ট না।এগুলোকে স্মার্ট না করে শুধু আইনের কথা বললে তো হবে না। শুরুতেই আইনের কথা বললাম, কিন্তু পেছনের বিশৃঙ্খলা-সমস্যাগুলো রেখে দিলাম, এতে পরিস্থিতি বদলাবে না।’",Prothom Alo,https://www.prothomalo.com/bangladesh/7gnkk2iwad
"চিঠিপত্র
সড়ক দুর্ঘটনা: মৃত্যুমিছিলের শেষ কোথায়?","২০১৮ সালে রাজধানীতে চালকের বেপরোয়া গতির শিকার হয়ে প্রাণ হারায় দুই স্কুলশিক্ষার্থী। দেশজুড়ে শুরু হয় নিরাপদ সড়ক আন্দোলন, যার নেতৃত্বে ছিল শিক্ষার্থীরা। এরই পরিপ্রেক্ষিতে কর্তৃপক্ষ বাধ্য হয় বিদ্যমান আইন সংশোধনে এবং প্রণীত হয় ‘সড়ক পরিবহন আইন ২০১৮’ এবং ২২ অক্টোবরকে ঘোষণা করা হয় ‘জাতীয় নিরাপদ সড়ক দিবস’ হিসেবে।প্রতিবছর নানান কার্যক্রমের মাধ্যমে দিবসটিকে উদ্‌যাপন করা হয়। নানান আনুষ্ঠানিকতায় দিবস পালিত হলেও সড়ক দুর্ঘটনায় প্রাণহানি কমছে না। সড়কের অবকাঠামোগত উন্নয়ন করা হলেও ফিটনেসবিহীন গাড়ি এখনো সড়কে নির্বিঘ্নে চলাচল করছে। বিআরটিএর সূত্রমতে, দেশে প্রায় ৫ লাখ ফিটনেসবিহীন গাড়ি রয়েছে, যার প্রায় ৭০ শতাংশই রাস্তায় নিয়মিত যাত্রী পরিবহন করছে। সংশোধিত আইন কঠোর হলেও এর যথাযথ প্রয়োগ মিলছে না কোথাও। গাড়ির ফিটনেসের দশার সঙ্গে সঙ্গে অদক্ষ চালকের সংখ্যাও অনেক। চালকের অদক্ষতা ও ট্রাফিক আইন সম্পর্কে অজ্ঞতার ফলে দুর্ঘটনা ঘটছে অহরহ।গত বছর প্রায় ২৮৯ জন পেশাদার চালকের চোখ পরীক্ষা করে বিআরটিএ, যাঁদের মধ্যে ১৬৪ জনের গুরুতর সমস্যা এবং ৫৯ জনের অন্যান্য সমস্যা ধরা পড়ে। ত্রুটিপূর্ণ যান ও চালকের জন্য সড়ক এখন রীতিমতো মৃত্যুফাঁদ। সাধারণ মানুষের জীবনের নিরাপত্তার কোনো নিশ্চয়তা নেই। প্রতিদিন গড়ে ১০-১২ জন বাংলাদেশে সড়ক দুর্ঘটনায় মৃত্যুবরণ করেন।  সংশোধিত সড়ক আইন ২০১৮–এর পর মানুষ যখন আশা করেছিলেন, সড়কে চলাচল জনসাধারণের জন্য আরও নিরাপদ হবে, তখন তার সম্পূর্ণ উল্টো চিত্র দেখা যাচ্ছে। বিদায়ী বছর ২০২২–এ সড়ক দুর্ঘটনায় মৃত্যুর হার ছিল সর্বোচ্চ। গত বছর প্রায় সাড়ে ৬ হাজার মানুষের মৃত্যু হয়েছে, যার মধ্যে মোটরবাইক দুর্ঘটনায় মৃত্যু হয়েছে ২ হাজার ৫৩৩ জনের। নিহত ব্যক্তিদের মধ্যে শিক্ষার্থীর সংখ্যাই বেশি। এ নিয়ে দফায় দফায় আন্দোলন করেও দোষী ব্যক্তিদের দৃষ্টান্তমূলক শাস্তি হচ্ছে না।গত ১৫ মে জাতিসংঘের রোড সেফটি সপ্তাহ উপলক্ষে প্রেসক্লাবে সংবাদ সম্মেলন করে নিরাপদ সড়ক নিয়ে কাজ করা মোর্চা রোড সেফটি কোয়ালিশন। সংবাদ সম্মেলনে মূল প্রবন্ধ পাঠ করেন নিরাপদ সড়ক চাই-এর (নিসচা) চেয়ারম্যান ইলিয়াস কাঞ্চন। তাতে বলা হয়, সড়ক দুর্ঘটনার তথ্য ও উপাত্ত সংগ্রহের বৈজ্ঞানিক ও স্বীকৃত কোনো পদ্ধতি বাংলাদেশে নেই। এর ফলে দুর্ঘটনার তথ্য নিয়ে ভিন্নতা দেখা যায়। বাংলাদেশ পুলিশের দেওয়া দুর্ঘটনার তথ্যের সঙ্গে বিশ্ব স্বাস্থ্য সংস্থার হিসাবে পার্থক্য থাকে প্রায় পাঁচ গুণ। প্রবন্ধে বলা হয়, সড়ক দুর্ঘটনার ফলে দেশের স্বাস্থ্য খাতে চাপ বাড়ছে এবং অর্থনীতিতে বড় ধরনের ক্ষতি হচ্ছে। বাংলাদেশ সফলভাবে প্রাকৃতিক দুর্যোগে মৃত্যুহার কমিয়েছে, কিন্তু প্রতিরোধযোগ্য হওয়া সত্ত্বেও সড়কে প্রতিনিয়ত মানুষের মৃত্যু ঘটছে। নিরাপদ সড়কের জন্য জাতিসংঘ স্বীকৃত পাঁচটি স্তম্ভ—নিরাপদ সড়ক ব্যবস্থাপনা, নিরাপদ সড়ক, নিরাপদ মোটরযান, নিরাপদ সড়ক ব্যবহারকারী এবং দুর্ঘটনা-পরবর্তী চিকিৎসা। এই বিষয়গুলো বিবেচনায় নিয়ে দ্রুত একটি নতুন আইন করতে হবে।রাস্তায় অবৈধ গাড়ির সঙ্গে বাড়ছে লাইসেন্সবিহীন ও অদক্ষ চালকের সংখ্যা, পথচারীদের অসতর্কতাও বাড়াচ্ছে দুর্ঘটনা। আদরের সন্তান বা পরিবারের কর্মক্ষম ব্যক্তিকে হারিয়ে অনেক পরিবার নিঃস্ব হয়ে পড়ছে। মৃত্যুবরণ না করলেও অনেককে সারা জীবনের জন্য পঙ্গুত্ব বরণ করতে হচ্ছে। কুঁড়িতেই বিনষ্ট হচ্ছে অনেক সম্ভাবনা।  সড়ক দুর্ঘটনায় মৃত্যুর এই ব্যাপক হারের জন্য বলা হচ্ছে, সড়ক দুর্ঘটনাই বাংলাদেশের সবচেয়ে বড় মহামারি। আজ ২২ অক্টোবর ২০২৩ সপ্তমবারের মতো পালিত হবে ‘নিরাপদ সড়ক দিবস’। এবারের প্রতিপাদ্য—আইন মেনে সড়কে চলি, স্মার্ট বাংলাদেশ গড়ে তুলি। শুধু জাঁকজমকপূর্ণভাবে দিবস পালন নয়, প্রণীত আইন সুষ্ঠুভাবে প্রয়োগের মাধ্যমে সড়কে যাতে সত্যিকার অর্থে নিরাপত্তা ফিরে আসে, তা–ই জনসাধারণের একমাত্র চাওয়া।সুমাইয়া তাসনিম তানজিলাশিক্ষার্থীশান্তি ও সংঘর্ষ অধ্যয়নঢাকা বিশ্ববিদ্যালয়ই-মেইল: [email protected]",Prothom Alo,https://www.prothomalo.com/opinion/letter/d7wghadj0m
ত্রিশালে মোটরসাইকেলের দুই আরোহী নিহত,"ময়মনসিংহের ত্রিশাল উপজেলায় ঢাকা–ময়মনসিংহ মহাসড়কের রায়মনি এলাকায় ট্রাকচাপায় মোটরসাইকেলের দুই আরোহী নিহত হয়েছে। শনিবার রাত আটটার দিকে এ দুর্ঘটনা ঘটে।দুর্ঘটনায় নিহত ব্যক্তিরা হলেন নেত্রকোনার আটপাড়া গ্রামের মতি মিয়ার ছেলে রয়েল কাজী (৩৫) ও চাঁদপুরের উত্তর মতলব থানা এলাকার ফয়েজ উদ্দিনের ছেলে আশিক আহমেদ (৩০)। ত্রিশাল থানার পরিদর্শক (তদন্ত) আবু বকর সিদ্দিক জানান, দুর্ঘটনার শিকার মোটরসাইকেলটি ঢাকা থেকে ময়মনসিংহের দিকে যাচ্ছিল। এটি পথে ত্রিশালের রায়মনি এলাকায় ইউটার্ন নেয়। এ সময় ঢাকাগামী একটি ট্রাক মোটরসাইকেলটিকে চাপা দেয়। এতে ঘটনাস্থলেই ওই দুজন নিহত হন। তাঁরা গাজীপুরে থাকতেন। রয়েল কাজী সম্প্রতি নতুন মোটরসাইকেল কেনেন। সেটি সার্ভিসিংয়ের জন্য তাঁরা গাজীপুর থেকে ময়মনসিংহ যাচ্ছিলেন।আবু বকর সিদ্দিক আরও জানান, রয়েল কাজী ও আশিক আহমেদের লাশ উদ্ধার করে পুলিশ হেফাজতে রাখা হয়েছে।",Prothom Alo,https://www.prothomalo.com/bangladesh/district/2qyk1s5z1t
"সড়কে শৃঙ্খলা ফেরাতে প্রধান বাধা ক্ষমতাসীন দলের নেতা-কর্মীরা, দাবি রোড সেফটি ফাউন্ডেশনের","রোড সেফটি ফাউন্ডেশন বলেছে, ক্ষমতাসীন দলের একটা অংশ সড়ক পরিবহন খাতে চাঁদাবাজি করছে। এই সুবিধাবাদী গোষ্ঠীই পরিবহন খাতে শৃঙ্খলা প্রতিষ্ঠায় প্রধান বাধা। সড়ক নিরাপত্তা নিয়ে কাজ করা সংগঠনটির ভাষ্য, দেশে সড়ক নিরাপত্তার বিষয়টি এখনো বিভিন্ন কমিটি গঠন ও সুপারিশমালা তৈরির মধ্যে ঘুরপাক খাচ্ছে। বর্তমানে সড়ক পরিস্থিতিতে বোঝা যায়, দেশে সড়ক নিরাপত্তা বলে কিছু নেই। সড়কে শৃঙ্খলা ফেরাতে দরকার রাজনৈতিক সদিচ্ছা। আজ শনিবার রাজধানীর ধানমন্ডিতে রোড সেফটি ফাউন্ডেশনের কার্যালয়ে আয়োজিত ‘দেশের গণপরিবহন ব্যবস্থাপনা ও সড়ক নিরাপত্তা পর্যালোচনা’ শীর্ষক সংবাদ সম্মেলনে এসব কথা বলা হয়। এ সংবাদ সম্মেলনের আয়োজন করে রোড সেফটি ফাউন্ডেশন এবং রোড সেফটি ওয়াচ ডটকম। ২২ অক্টোবর জাতীয় নিরাপদ সড়ক দিবস উপলক্ষে এ সংবাদ সম্মেলনের আয়োজন করা হয়।সংবাদ সম্মেলনে লিখিত বক্তব্য উপস্থাপন করেন রোড সেফটি ফাউন্ডেশনের চেয়ারম্যান ও ঢাকা বিশ্ববিদ্যালয়ের সমাজবিজ্ঞান বিভাগের অধ্যাপক এ আই মাহবুব উদ্দিন আহমেদ। লিখিত বক্তব্যে বলা হয়, দেশের সড়ক পরিবহন ব্যবস্থা চরমভাবে বিশৃঙ্খলাপূর্ণ। শৃঙ্খলা প্রতিষ্ঠার কোনো উদ্যোগই ঠিকমতো আলোর মুখ দেখছে না। প্রাতিষ্ঠানিক ও অপ্রাতিষ্ঠানিক কোনো উদ্যোগই যথেষ্ট মাত্রায় বাস্তবায়ন হচ্ছে না। ফলে জনগণ যেমন সচেতন হচ্ছে না, তেমনি সড়ক পরিবহন ব্যবস্থাপনায় শৃঙ্খলা প্রতিষ্ঠিত হচ্ছে না। সড়ক পরিবহন খাতে সুবিধাবাদী গোষ্ঠী রয়েছে উল্লেখ করে লিখিত বক্তব্যে বলা হয়, এই গোষ্ঠীই সড়ক পরিবহন খাতে শৃঙ্খলা প্রতিষ্ঠায় প্রধান বাধা। তারা নানা অজুহাতে সড়ক পরিবহন আইন বাস্তবায়ন করতে দিচ্ছে না। এই সুবিধাবাদী গোষ্ঠী নিজেদের স্বার্থে সড়ক পরিবহন খাতে অব্যবস্থাপনা টিকিয়ে রাখে। যখন যে দল ক্ষমতায় থাকে, তখন সেই দলের লোকজন সড়ক পরিবহন খাত নিয়ন্ত্রণের মাধ্যমে চাঁদাবাজি করে। সংবাদ সম্মেলনে জানানো হয়, বর্তমানে রাজধানীর গণপরিবহন ৫৩ শতাংশ যাত্রী বহন করে আর ব্যক্তিগত গাড়ি ১১ শতাংশ যাত্রী বহন করে। অথচ সড়কে ৭০ শতাংশের বেশি জায়গা দখল করে চলে ব্যক্তিগত গাড়ি ও রিকশা। যানজটের কারণে মানুষ বাধ্য হয়ে মোটরসাইকেল ব্যবহার করছে। রাজধানীতে এখন ১৩ লাখের বেশি মোটরসাইকেল চলে। রিকশার হিসাব কেউ জানে না।রাজধানীর যানজট কমাতে প্রকল্প নেওয়ার আগে পর্যাপ্ত সমীক্ষা করা হয়নি বলে সংবাদ সম্মেলনে অভিযোগ করা হয়। বলা হয় রাজধানীর যানজট নিয়ন্ত্রণে অনেকগুলো ফ্লাইওভার, ওভারপাস, ইউলুপ, এলিভেটেড এক্সপ্রেসওয়ে নির্মাণ করা হয়েছে। এরপরও রাজধানীর যানজট কমছে না, বরং বাড়ছে। রাজধানীতে যে পরিমাণে মানুষের চাপ বাড়ছে, তাতে মেট্রোরেল ও সাবওয়ে রাজধানীর যানজট খুব বেশি কমাতে পারবে না। রাজধানীতে ৪ হাজার আধুনিক নতুন বাস নামানোর পরামর্শ রোড সেফটি ফাউন্ডেশনের। সংগঠনটি বলছে, এতে ব্যয় হবে মাত্র ১০ থেকে ১২ হাজার কোটি টাকা। রোড সেফটি ফাউন্ডেশনের তথ্য অনুযায়ী, ২০১৯ থেকে ২০২৩ সালের সেপ্টেম্বর পর্যন্ত দেশে ২৫ হাজার ৯২৪টি সড়ক দুর্ঘটনা ঘটেছে। এসব দুর্ঘটনায় প্রাণ হারিয়েছেন ২৯ হাজার ১ জন। আহত হয়েছেন ৪২ হাজার ৩৮৮ জন। এর মধ্যে মোটরসাইকেল দুর্ঘটনায় মারা যান ৯ হাজার ৩০৯ জন। নিহত ব্যক্তিদের মধ্যে পথচারী ছিলেন ৭ হাজার ৬৬৫ আর শিক্ষার্থীর সংখ্যা ৩ হাজার ৮৯৬।সংবাদ সম্মেলনে লিখিত বক্তব্যে বলা হয়, দেশে বড় দুর্ঘটনা ঘটলে তদন্ত কমিটি গঠিত হয়, কিন্তু সেই তদন্ত কমিটির সুপারিশ বাস্তবায়ন হয় না। সড়কে শৃঙ্খলা প্রতিষ্ঠার জন্য কমিটি করা হয়, সুপারিশ প্রণয়ন করা হয়। কিন্তু যথারীতি এসবেরও কোনো বাস্তবায়ন হয় না। সড়ক নিরাপত্তার বিষয়টি কমিটি গঠন ও সুপারিশমালা তৈরির মধ্যেই ঘুরপাক খাচ্ছে। সংবাদ সম্মেলনে বলা হয়, সড়ক দুর্ঘটনায় নিহত ব্যক্তিদের ৭৯ শতাংশের বয়স ১৮ থেকে ৬৫ বছরের মধ্যে। এই কর্মক্ষম জনগোষ্ঠীর মৃত্যুর ফলে দেশে আর্থসামাজিক-সংকট তৈরি হচ্ছে। দুর্ঘটনায় আক্রান্ত ব্যক্তিদের অধিকাংশই দরিদ্র ও মধ্যবিত্ত শ্রেণির। দুর্ঘটনায় আহত সদস্যের চিকিৎসা করতে গিয়ে নিম্ন ও মধ্যবিত্ত পরিবারগুলো সর্বস্বান্ত হচ্ছে।সংবাদ সম্মেলনে আরও বলা হয়, সড়ক দুর্ঘটনায় ক্ষতিগ্রস্ত ব্যক্তিদের আর্থিক সহযোগিতা দেওয়া শুরু হয়েছে। তবে তহবিল-সংকটের কারণে অনেক ক্ষতিগ্রস্ত মানুষ সহযোগিতা পাবেন না। দরিদ্র ও মধ্যবিত্ত শ্রেণির মানুষের পক্ষে এই ফান্ড থেকে ক্ষতিপূরণ পাওয়া সময়সাপেক্ষ ও দুরূহ। আবেদন করা, পুলিশি তদন্ত ও প্রতিবেদন জমা হওয়া, যাচাই-বাছাই ইত্যাদি করতে অনেক সময় কেটে যাবে।সড়ক দুর্ঘটনায় ক্ষতিগ্রস্ত ব্যক্তিদের জন্য ‘ইন্ডিপেনডেন্ট ফান্ড’ গঠনের প্রস্তাব করেছে রোড সেফটি ফাউন্ডেশন। তারা বলছে, এই ফান্ডে প্রতিবছর সর্বোচ্চ ৩ হাজার কোটি টাকা হলেই দেশে সড়ক দুর্ঘটনায় ক্ষতিগ্রস্ত ব্যক্তিদের চিকিৎসা ও পুনর্বাসন সম্ভব। ইন্ডিপেনডেন্ট ফান্ড গঠিত হলে সড়ক দুর্ঘটনার সঙ্গে সঙ্গে আহত রোগীদের উপযুক্ত চিকিৎসা দেওয়া সম্ভব হবে বলে মনে করে রোড সেফটি ফাউন্ডেশন।   সড়কে শৃঙ্খলা ফেরাতে সংবাদ সম্মেলনে বেশ কিছু সুপারিশ তুলে ধরা হয়। এর মধ্যে দক্ষ চালক তৈরির উদ্যোগ বাড়ানো, চালকদের বেতন-কর্মঘণ্টা নির্দিষ্ট করা, বিআরটিএর (বাংলাদেশ সড়ক পরিবহন কর্তৃপক্ষ) সক্ষমতা বাড়ানো, মহাসড়কে স্বল্পগতির যানবাহন বন্ধ, সব মহাসড়কে রোড ডিভাইডার (সড়ক বিভাজক) নির্মাণ, গণপরিবহনে চাঁদাবাজি বন্ধ, রেল ও নৌপথ সংস্কার করে সড়কের ওপর চাপ কমানো, টেকসই পরিবহন কৌশল প্রণয়ন ও সড়ক পরিবহন আইনের বাধাহীন বাস্তবায়ন অন্যতম।রোড সেফটি ফাউন্ডেশন বলছে, সড়ক নিরাপত্তা নিশ্চিত করতে হলে এই খাতে চলমান দুনীতি, চাঁদাবাজি বন্ধ করতে হবে। এ জন্য সরকারের রাজনৈতিক সদিচ্ছা প্রয়োজন। রোড সেফটি ফাউন্ডেশনের নির্বাহী পরিচালক সাইদুর রহমান বলেন, ক্ষমতাসীন দলের শ্রমিক সংগঠন ও অঙ্গ-সহযোগী সংগঠনের নেতারা পরিবহন খাতে যুক্ত হন। পরিবহন খাতের মালিক-শ্রমিক সংগঠনগুলো চাঁদাবাজি ছাড়া কী করে? সড়কের বিশৃঙ্খলা বিষয়টির রাজনৈতিক সমাধান লাগবে।সংবাদ সম্মেলনে আরও উপস্থিত ছিলেন রোড সেফটি ফাউন্ডেশনের ভাইস চেয়ারম্যান সৈয়দ জাহাঙ্গীর, অধ্যাপক হাসিনা বেগম, আব্দুল্লাহ মো. ফেরদৌস খান, রাশেদ খান, রোড সেফটি ওয়াচ ডটকমের সম্পাদক হারুন অর-রশীদ, পটুয়াখালী বিজ্ঞান ও প্রযুক্তি বিশ্ববিদ্যালয়ের সহযোগী অধ্যাপক মো. জিল্লুর রহমান, বিশ্বব্যাংকের পরামর্শক মো. তৌফিকুজ্জামান ও গবেষণাপ্রতিষ্ঠান রেজিন্ট ডিজিটালের প্রধান নির্বাহী কর্মকর্তা আমিনুর রহিম।",Prothom Alo,https://www.prothomalo.com/bangladesh/nwmvwsfao8
৫ লাখ নয় সড়ক দুর্ঘটনায় নিহতের পরিবারকে ১০ লাখ টাকা দেওয়ার দাবি যাত্রী কল্যাণ সমিতির,"দেশে সড়ক দুর্ঘটনায় নিহত প্রত্যেক পরিবারকে ১০ লাখ টাকা এবং আহতকে ৫ লাখ টাকা ক্ষতিপূরণ দেওয়ার দাবি জানিয়েছে বাংলাদেশ যাত্রী কল্যাণ সমিতি।সমিতি আরও বলেছে, সড়ক পরিবহন আইন ২০১৮ অনুসারে নিহত প্রত্যেক পরিবারকে ৫ লাখ টাকা ও আহতদের ৩ লাখ টাকা ক্ষতিপূরণ দেওয়ার বিধান রয়েছে। এটি আরও বাড়ানোর দাবি জানিয়েছে সমিতি। তাঁরা আরও বলেছে, এই আইন কার্যকরের পাঁচ বছর হতে চললেও গত তিনদিন আগে মাত্র ১৬২ জনকে এই ক্ষতিপূরণ দেওয়া হয়েছে। আজ শনিবার রাজধানীর ঢাকা রিপোর্টার্স ইউনিটির সাংবাদিক দম্পতি সাগর-রুনি মিলনায়তনে এই দাবি জানান বাংলাদেশ যাত্রী কল্যাণ সমিতির মহাসচিব মো. মোজাম্মেল হক চৌধুরী।যাত্রী কল্যাণ সমিতি বলছে, সড়ক দুর্ঘটনা কমাতে দৃশ্যমান কোনো পদক্ষেপ না থাকায় দেশে সড়ক দুর্ঘটনা বাড়ছেই। প্রতিবছর দেশে ৮০ হাজার মানুষ সড়ক দুর্ঘটনায় শারীরিকভাবে প্রতিবন্ধী হয়ে পড়ছেন। এর মধ্যে ১২ হাজারের বেশি মানুষের বয়স ১৭ বছরের কম। এই হিসাবে গড়ে প্রতিদিন প্রতিবন্ধী হচ্ছেন ২২০ জন মানুষ। বুয়েটের সড়ক দুর্ঘটনা গবেষণা ইনস্টিটিউটের (এআরআই) বরাত দিয়ে যাত্রী কল্যাণ সমিতি বলেছে, গত ১০ বছরে দেশের সড়ক-মহাসড়কে নিহত ব্যক্তিদের ৫৪ শতাংশের বয়স ১৬ থেকে ৪০ বছর। মারা যাওয়া ব্যক্তিদের ১৮ শতাংশ শিশু। গত তিন বছরে সড়ক দুর্ঘটনায় ক্ষতির পরিমাণ ১ লাখ ৯ হাজার কোটি টাকা। সমিতি আরও বলেছে, এ বছরের জানুয়ারি থেকে সেপ্টেম্বর মাস পর্যন্ত দেশে ৪ হাজার ১৬টি সড়ক দুর্ঘটনা হয়েছে। এতে মারা গেছেন ৩ হাজার ৭২৭ জন। আহত হয়েছেন ৫ হাজার ৭৮১ জন।প্রতি বছর সড়ক দুর্ঘটনায় প্রায় ৮ হাজার মানুষের প্রাণহানি ঘটছে বলে জানিয়েছে যাত্রীদের অধিকার নিয়ে কাজ করা সংগঠনটি। রাজনৈতিক সদিচ্ছা ছাড়া সড়ক দুর্ঘটনা কমবে না বলে অভিযোগ করেন মোজাম্মেল হক চৌধুরী। তিনি বলেন, যাচাই-বাছাই না করে চালকদের লাইসেন্স দেওয়া হয়ে থাকে। আবার ফিটনেসবিহীন গাড়িতে সয়লাব ঢাকা শহর। পরিবহন সেক্টরে চাঁদাবাজি স্বাভাবিক ব্যাপারে পরিণত হয়েছে।আমলাতান্ত্রিক জটিলতায় পড়ে ভুক্তভোগী পরিবারের সদস্যরা ক্ষতিপূরণের জন্য আবেদনই করতে পারছেন না বলে অভিযোগ করেন মোজাম্মেল হক চৌধুরী। এ নিয়ে সংবাদ সম্মেলনে উপস্থিত ভুক্তভোগী সাতটি পরিবারের সদস্যরা ক্ষতিপূরণ না পাওয়ার বিষয়ে তথ্য তুলে ধরেন।",Prothom Alo,https://www.prothomalo.com/bangladesh/loxnp27age
দুই অটোরিকশার মুখোমুখি সংঘর্ষে কেইপিজেডের কর্মকর্তা নিহত,"চট্টগ্রামের আনোয়ারা উপজেলার বৈরাগ এলাকায় দুটি সিএনজিচালিত অটোরিকশার মুখোমুখি সংঘর্ষে আহত কোরিয়ান রপ্তানি প্রক্রিয়াজাতকরণ এলাকার (কেইপিজেড) এক কর্মকর্তার মৃত্যু হয়েছে। তাঁর নাম মো. নাঈম উদ্দিন (৩৭)। গতকাল বৃহস্পতিবার রাত ১০টার দিকে নগরীর একটি বেসরকারি হাসপাতালে চিকিৎসাধীন অবস্থায় তাঁর মৃত্যু হয়। আজ সকালে উপজেলার বৈরাগ খলিফাপাড়ায় তাঁর দাফন সম্পন্ন হয়।নাঈম উদ্দিন কেইপিজেডের কর্ণফুলী শু ইন্ডাস্ট্রিজে ওয়ার্ক স্টাডি ডিপার্টমেন্টের কর্মকর্তা হিসেবে কর্মরত ছিলেন। তাঁর বাড়ি আনোয়ারার বৈরাগ খলিফাপাড়া এলাকায়। কর্ণফুলী টানেলের কারণে বাড়িঘর অধিগ্রহণের পর স্ত্রী–সন্তান নিয়ে কর্ণফুলী উপজেলার মইজ্জারটেক এলাকায় শ্বশুরবাড়িতে থাকতেন তিনি। প্রত্যক্ষদর্শী সূত্র জানায়, গতকাল রাত আটটার সময় অফিস শেষে সিএনজিচালিত অটোরিকশায় করে চাতরী চৌমুহনীর দিকে যাচ্ছিলেন নাঈম। অটোরিকশা মোহাম্মদপুর এলাকা পর্যন্ত গেলে বিপরীতমুখী আরেকটি অটোরিকশার সঙ্গে মুখোমুখি সংঘর্ষে গুরুতর আহত হন নাঈম। তাঁকে উদ্ধার করে প্রথমে আনোয়ারা স্বাস্থ্য কমপ্লেক্সে ও পরে নগরীর একটি বেসরকারি হাসপাতালে নেওয়া হয়। সেখানে চিকিৎসাধীন অবস্থায় তাঁর মৃত্যু হয়। বৈরাগ ইউনিয়ন পরিষদের চেয়ারম্যান নোয়াব আলী প্রথম আলোকে বলেন, ‘এলাকায় অনেক ভালো একজন মানুষ হিসেবে সবার প্রিয় ছিল নাঈম। তার মৃত্যুতে এলাকায় শোকের ছায়া নেমে এসেছে।’",Prothom Alo,https://www.prothomalo.com/bangladesh/district/13j54h04dp
"কুমিল্লায় যাত্রীবাহী বাসের চাপায় অটোরিকশার ৩ যাত্রী নিহত, আহত ১১","কুমিল্লার দাউদকান্দি উপজেলায় যাত্রীবাহী বাসের চাপায় ব্যাটারিচালিত অটোরিকশার তিন যাত্রী নিহত হয়েছেন। আজ বৃহস্পতিবার বিকেল পাঁচটার দিকে উপজেলার জিংলাতলী এলাকায় ঢাকা-চট্টগ্রাম মহাসড়কে এ দুর্ঘটনা ঘটে।নিহত ব্যক্তিরা হলেন দাউদকান্দি উপজেলার বারপাড়া গ্রামের রেনু মিয়া সরকারের স্ত্রী ফজিলাতুন নেছা (৬৯), তাঁর ছেলে আহাদ মিয়ার স্ত্রী সুমাইয়া আক্তার (২১) এবং তাঁদের স্বজন পেন্নাই গ্রামের আবদুল জলিলের স্ত্রী রুসিয়া বেগম (৭০)।  দুর্ঘটনায় অটোরিকশার একজন যাত্রীসহ আরও ১১ জন আহত হয়েছেন। তাঁদের মধ্যে নিহত ফজিলাতুন নেছার ছেলে আহাদ মিয়াকে (৩০) আশঙ্কাজনক অবস্থায় ঢাকা মেডিকেল কলেজ হাসপাতালে পাঠানো হয়েছে এবং নোয়াখালী সদর উপজেলার ফারাবী (১৮), ইফরান (১৪), রবিন মিয়া (২৫), রাশেদ (৩২), নুরুল হক (৩০), আবদুল মতিন (৪২), নুরুদ্দিন (৩১), হামিদুল হক (৪১) এবং ফেনী সদরের আরাফাত হোসেন (২৫) ও চৌদ্দগ্রামের রকিব উদ্দিনকে (৩০) দাউদকান্দি উপজেলা স্বাস্থ্য কমপ্লেক্সে ভর্তি করা হয়।পুলিশ ও প্রত্যক্ষদর্শী কয়েকজনের সঙ্গে কথা বলে জানা গেছে, নিহত তিনজনসহ চারজন ব্যাটারিচালিত অটোরিকশায় করে দাউদকান্দি উপজেলার জিংলাতলী গ্রামে স্বজনদের বাড়িতে বেড়াতে যাচ্ছিলেন। পথে জিংলাতলী গোডাউন এলাকায় ঢাকা-চট্টগ্রাম মহাসড়কে নোয়াখালীগামী একটি যাত্রীবাহী বাস পেছন দিক থেকে অটোরিকশাটিকে চাপা দিলে মহাসড়কের পাশে খাদে পড়ে যায়। এতে অটোরিকশার তিন যাত্রী ঘটনাস্থলে নিহত হন এবং অটোরিকশার এক যাত্রীসহ ১১ জন গুরুতর আহত হন। স্থানীয় লোকজন তাঁদের উদ্ধার করে উপজেলা স্বাস্থ্য কমপ্লেক্সে নিয়ে যান। উপজেলা স্বাস্থ্য কমপ্লেক্সের চিকিৎসক সেজুতি দে প্রথম আলোকে বলেন, নিহত ব্যক্তিদের লাশ দাউদকান্দি হাইওয়ে থানার পুলিশ নিয়ে গেছে। আহত আহাদ মিয়ার অবস্থা আশঙ্কাজনক। তাঁর শরীরের বিভিন্ন জায়গায় আঘাতের চিহ্ন আছে। প্রাথমিক চিকিৎসা দিয়ে তাঁকে ঢাকায় পাঠানো হয়েছে।বিষয়টি নিশ্চিত করে দাউদকান্দি হাইওয়ে থানার উপপরিদর্শক (এসআই) মহসীন হোসেন প্রথম আলোকে বলেন, নিহত ব্যক্তিদের লাশ দাউদকান্দি হাইওয়ে থানার পুলিশের হেফাজতে আছে। দুর্ঘটনা–কবলিত বাসটি ঘটনাস্থলে আছে। বাসের চালক ও সহকারী পালিয়ে গেছেন। এ ঘটনায় মামলা দায়েরের প্রস্তুতি চলছে।",Prothom Alo,https://www.prothomalo.com/bangladesh/district/zmwdymn7nn
রংপুরে কাভার্ড ভ্যানের সঙ্গে সংঘর্ষে অ্যাম্বুলেন্সে থাকা যাত্রীর মৃত্যু,"রংপুরের মিঠাপুকুর উপজেলার ঢাকা-রংপুর মহাসড়কে অ্যাম্বুলেন্স ও কাভার্ড ভ্যানের মুখোমুখি সংঘর্ষে এক ব্যক্তি মারা গেছেন। নিহত ব্যক্তিকেই অ্যাম্বুলেন্সে করে উন্নত চিকিৎসার জন্য রংপুর মেডিকেল কলেজ হাসপাতালে আনা হচ্ছিল। এ ঘটনায় গুরুতর আহত তিনজনকে হাসপাতালে ভর্তি করা হয়েছে।আজ বুধবার দুপুর ১২টার দিকে উপজেলার জায়গীরহাট–সংলগ্ন এসএ অ্যাগ্রো ফিডস লিমিটেডের সামনে এ দুর্ঘটনা ঘটে। নিহত পলাশ ব্যানার্জী গাইবান্ধার পলাশবাড়ী উপজেলার ধাপেরহাট গ্রামীন ব্যাংকের শাখা ব্যবস্থাপক হিসেবে কর্মরত ছিলেন। অপর তিনজনের পরিচয় জানা সম্ভব হয়নি। বড়দরগা হাইওয়ে থানার ভারপ্রাপ্ত কর্মকর্তা (ওসি) সোলাইমান শেখ জানান, পলাশবাড়ী থেকে রোগীসহ একটি অ্যাম্বুলেন্স রংপুর মেডিকেল কলেজ হাসপাতালে যাচ্ছিল। মহাসড়কের জায়গীরহাট এলাকায় পৌঁছালে বিপরীত দিক থেকে আসা একটি দ্রুতগামী কাভার্ড ভ্যানের সঙ্গে এর মুখোমুখি সংঘর্ষ হয়। এতে ঘটনাস্থলে অ্যাম্বুলেন্সে থাকা পলাশ ব্যানার্জী মারা যান। অ্যাম্বুলেন্সের চালক ও রোগীর সঙ্গে থাকা দুজন গুরুতর আহত হন। তাঁদের আশঙ্কাজনক অবস্থায় রংপুর মেডিকেল কলেজ হাসপাতালে ভর্তি করা হয়। ঘটনার পরপরই কাভার্ড ভ্যানচালক পালিয়ে যান। ওসি আরও বলেন, ঘটনাস্থল থেকে লাশটি উদ্ধার করে উপজেলা স্বাস্থ্য কমপ্লেক্সে পাঠানো হয়েছে। পলাতক কাভার্ড ভ্যানচালককে আটকের চেষ্টা চলছে। এ ঘটনায় ময়নাতদন্ত ছাড়াই নিহত ব্যক্তির পরিবারের কাছে লাশ হস্তান্তরের প্রক্রিয়া চলছে। এ বিষয়ে আইনগত ব্যবস্থা নেওয়া হবে।",Prothom Alo,https://www.prothomalo.com/bangladesh/district/gcdy94lcv8
দুর্ঘটনায় মিশুক মুনীরের মৃত্যু: ক্ষতিপূরণ মামলায় বাসমালিকপক্ষের সাক্ষী অধ্যাপক শামসুল হককে জেরা,"সড়ক দুর্ঘটনায় নিহত এটিএন নিউজের প্রধান নির্বাহী কর্মকর্তা (সিইও) মিশুক মুনীরের মৃত্যুতে ক্ষতিপূরণ চেয়ে করা মামলায় হাইকোর্টে বাসমালিকপক্ষের সাক্ষী বুয়েটের দুর্ঘটনা গবেষণা ইনস্টিটিউটের পরিচালক মো. শামসুল হককে আজ মঙ্গলবার জেরা করেছে বাদীপক্ষের আইনজীবী।একই দুর্ঘটনায় নিহত চলচ্চিত্র নির্মাতা তারেক মাসুদের মৃত্যুতে তাঁর পরিবারকে ৪ কোটি ৬১ লাখ ৭৫ হাজার ৪৫২ টাকা ক্ষতিপূরণ দিতে হাইকোর্টের দেওয়া রায়ের বিরুদ্ধে করা আপিলের শুনানি ৩১ অক্টোবর পর্যন্ত মুলতবি করেছেন দেশের সর্বোচ্চ আদালত। প্রধান বিচারপতি ওবায়দুল হাসানের নেতৃত্বাধীন আপিল বিভাগ আজ এ আদেশ দেন।   অন্যদিকে বিচারপতি জে বি এম হাসান ও বিচারপতি রাজিক–আল–জলিলের সমন্বয়ে গঠিত হাইকোর্ট বেঞ্চে মিশুক মুনীরের পরিবারের ক্ষতিপূরণ চেয়ে করা মামলার কার্যক্রম চলছে। বাদীপক্ষের আইনজীবী রমজান আলী শিকদার আজ বাসমালিকপক্ষের সাক্ষী বাংলাদেশ প্রকৌশল বিশ্ববিদ্যালয়ের পুরকৌশল বিভাগের অধ্যাপক মো. শামসুল হককে জেরা করেন। শুনানি নিয়ে আদালত আগামী ৮ নভেম্বর বেলা দুইটায় পরবর্তী জেরার জন্য দিন রেখেছেন। ২০১১ সালের ১৩ আগস্ট মানিকগঞ্জের ঘিওর উপজেলার জোকা এলাকায় ঢাকা-আরিচা মহাসড়কে সড়ক দুর্ঘটনায় মারা যান তারেক মাসুদ ও মিশুক মুনীর। তাঁদের বহনকারী মাইক্রোবাসটির সঙ্গে চুয়াডাঙ্গাগামী একটি বাসের সংঘর্ষ হয়। ঘটনাস্থলেই পাঁচজন প্রাণ হারান। দুর্ঘটনার পর তারেক মাসুদ ও মিশুক মুনীরের পরিবার মানিকগঞ্জ জেলা জজ আদালতে মোটরযান অধ্যাদেশ অনুযায়ী বাসমালিক, চালক ও ইনস্যুরেন্স কোম্পানির বিরুদ্ধে ক্ষতিপূরণ চেয়ে পৃথক মামলা করেন। বাদীর আবেদনের পরিপ্রেক্ষিতে পরবর্তী সময়ে মামলা দুটি হাইকোর্টে বদলি হয়। এর মধ্যে তারেক মাসুদের পরিবারের করা মামলায় হাইকোর্টের দেওয়া রায়ে তারেক মাসুদের পরিবারকে ৪ কোটি ৬১ লাখ ৭৫ হাজার ৪৫২ টাকা ক্ষতিপূরণ দিতে বলা হয়। রায়ের পর বাসমালিক ও বাদীপক্ষ ২০১৯ সালে আপিল বিভাগে পৃথক আপিল করে। আপিল দুটি একসঙ্গে শুনানির জন্য আপিল বিভাগে ওঠে। মিশুক মুনীরের পরিবারের পক্ষ থেকে করা ক্ষতিপূরণ মামলার কার্যক্রম হাইকোর্টে চলছে।   তারেক ও মিশুকের পরিবারের অন্যতম আইনজীবী রমজান আলী শিকদার পরে প্রথম আলোকে বলেন, তারেক মাসুদের পরিবারকে ক্ষতিপূরণ দিতে হাইকোর্টের দেওয়া রায়ের বিরুদ্ধে করা আপিল শুনানির জন্য আপিল বিভাগ ৩১ অক্টোবর পর্যন্ত শুনানি মুলতবি করেন। সেদিন আপিলের ওপর শুনানি হবে বলে আশা করা হচ্ছে। মিশুক মুনীরের পরিবারের করা ক্ষতিপূরণ মামলায় বাসমালিকপক্ষের সাক্ষী মো. শামসুল হককে জেরা করা হয়েছে। জেরার জন্য ৮ নভেম্বর পরবর্তী দিন রেখেছেন হাইকোর্ট।",Prothom Alo,https://www.prothomalo.com/bangladesh/f0jqce7sem
"সীতাকুণ্ড
সংসার চালানো ইলিয়াস মঞ্জু এখন নিজেই অচল","‘মেয়েগুলো একটু মাছ দিয়ে ভাত খেতে চায়। অথচ তাদের মুখে ভাত জোটাতেই পারছি না। শেষ কবে মাছ-মাংস খেয়েছি মনে নেই। নিজের চিকিৎসার ওষুধই ঠিকমতো কিনতে পারি না। কেউ হুইলচেয়ারে তুলে দিলে কোনোরকমে কিছু দূর যেতে পারি।’কথাগুলো বলছিলেন চট্টগ্রামের সীতাকুণ্ডের সৈয়দপুর ইউনিয়নের মহানগর এলাকার মোবারক আলী মুহুরিবাড়ির বাসিন্দা পঙ্গুত্ব বরণকারী ইলিয়াস মঞ্জু। ২০১৭ সালের ১০ সেপ্টেম্বর চট্টগ্রাম নগরের বন্দরের নিউমুরিং লেবার কলোনি এলাকায় সড়ক দুর্ঘটনায় আহত হন তিনি। পরে তাঁর কোমর থেকে নিচের দিকে অবশ হয়ে যায়।সম্প্রতি ইলিয়াস মঞ্জুর বাড়িতে গিয়ে দেখা যায়, বাড়ির এক কোনায় উঁচু ভিটেতে টিনশেডের একটি ঘর। হুইলচেয়ার দিয়ে ঘরে ওঠার জন্য রাস্তা করে দিয়েছে একটা এনজিও সংস্থা। ঘরের বারান্দায় হুইলচেয়ারে বসে ছিলেন ইলিয়াস। সঙ্গে ছিল তাঁর ছোট মেয়ে। কোমর থেকে নিচের নড়াচড়া করতে পারেন না তিনি। প্রস্রাবের জন্য আলাদা একটা নল লাগানো আছে।ইলিয়াস মঞ্জু প্রথম আলোকে বলেন, তিনি একটি কনজিউমার কোম্পানিতে সেলসম্যান হিসেবে কাজ করতেন। সেদিন খুব ভোরে তিনি কাজে চলে যান। একটি অটোভ্যানে করে মালামাল নিয়ে লেবার কলোনি এলাকায় বিভিন্ন দোকানে যাচ্ছিলেন।রেললাইন এলাকায় বন্দরগামী একটি ট্রেনের ধাক্কায় তার ভ্যান দুর্ঘটনার কবলে পড়ে। এ সময় তিনি ভ্যানের নিচে পড়ে যান। স্থানীয় লোকজন তাঁকে উদ্ধার করে চট্টগ্রাম মেডিকেল কলেজ হাসপাতালে নেন। পরে নগরের বেসরকারি একটি হাসপাতালে ভর্তি করানো হয় তাঁকে। দীর্ঘদিন চিকিৎসার পরও তাঁর কোমর থেকে নিচ পর্যন্ত অবশ হয়ে যায়।স্ত্রী ও দুই মেয়েকে নিয়ে ইলিয়াস মঞ্জুর সংসার। বড় মেয়ে মুশফিরাত এখন দ্বিতীয় শ্রেণির শিক্ষার্থী। ছোট মেয়ে নাজিফা আক্তার শিশুশ্রেণিতে পড়ে। ‘একসময় আমার আয়েই চারজনের সংসারের সব খরচ চলত। এখন আমি নিজেই অচল হয়ে পড়ে রয়েছি,’ আক্ষেপ করে বলেন ইলিয়াস মঞ্জু। দুর্ঘটনার পর চিকিৎসার খরচ জোগাতে উত্তরাধিকার সূত্রে পাওয়া জমিজমা, স্ত্রীর গয়নাগাটি বিক্রি করে দিয়েছেন বলে জানান তিনি। তারপরও পুরোপুরি সুস্থ হতে পারেননি। তিন মাস অন্তর ২ হাজার ৫০০ টাকা করে প্রতিবন্ধী ভাতা পান তিনি। ২০২১ সালে স্থানীয় বিঅ্যান্ডএফ কেয়ার নামে এক স্বেচ্ছাসেবী ফাউন্ডেশন তাঁকে একটি ব্যাটারিচালিত রিকশা কিনে দিয়েছিল। রিকশাটি একজন চালকের কাছে ভাড়া দেওয়া হয়েছে। প্রতিদিন ২০০ টাকা ভাড়া দেন ওই চালক। মাসে পাঁচ হাজার টাকার মতো হাতে থাকে।তাই দিয়েই কষ্ট করে সংসার চালিয়ে নিচ্ছেন বলে জানান মঞ্জুর। কখনো কোনো আত্মীয়স্বজন দেখতে এলে কিছু সহযোগিতা করে যান।বিঅ্যান্ডএফ কেয়ার নামে স্বেচ্ছাসেবী ফাউন্ডেশনের প্রধান সমন্বয়ক মো. আশরাফুল আলম ভূঁইয়া বলেন, তাঁদের সংগঠন মানুষের চিকিৎসার জন্য সহযোগিতা করে না; বরং স্বাবলম্বী করে দেওয়ার চেষ্টা করে। ২০২১ সালে ইলিয়াস মঞ্জুর অবস্থা দেখে তাঁরা একটা অটোরিকশা দিয়েছিলেন। তাঁর বিকল্প আরও কিছু ব্যবস্থা দরকার। কোনো সরকারি কিংবা বেসরকারি সংস্থা এগিয়ে এলে হয়তো পরিবারটি কোনোমতে চলতে পারবে।এ বিষয়ে সীতাকুণ্ড উপজেলা নির্বাহী কর্মকর্তা (ইউএনও) কে এম রফিকুল ইসলাম বলেন, সমাজসেবা অধিদপ্তর থেকে প্রতিবন্ধী ভাতা পান ইলিয়াস মঞ্জু। দুর্যোগ ব্যবস্থাপনা তহবিল থেকে কিংবা জেলা প্রশাসনের সংরক্ষিত তহবিল থেকে তাঁকে সহযোগিতা করার চেষ্টা করা হবে।",Prothom Alo,https://www.prothomalo.com/bangladesh/district/470t4old97
দাউদকান্দিতে কাভার্ড ভ্যানের ধাক্কায় স্কুলছাত্রসহ নিহত দুজন,"কুমিল্লার দাউদকান্দি উপজেলায় ঢাকাগামী কাভার্ড ভ্যান ও সিএনজিচালিত অটোরিকশার মুখোমুখি সংঘর্ষে দুজন মারা গেছেন। এ ঘটনায় আহত হয়েছেন আরও দুজন। রোববার বিকেল সোয়া চারটার দিকে গৌরীপুর-হোমনা সড়কের তিতাস উপজেলার দড়িকান্দি এলাকায় এ দুর্ঘটনা ঘটে।হতাহত ব্যক্তিদের সবাই অটোরিকশার যাত্রী। নিহত দুজন হলো গৌরীপুর আনন্দ মাল্টিমিডিয়া ইংরেজি মাধ্যম স্কুলের অষ্টম শ্রেণির শিক্ষার্থী ফাহাদ আল মুহিত (১৪) ও জামাল উদ্দিন (৭০)। মুহিত তিতাস উপজেলার মজিতপুর গ্রামের বাসিন্দা। আর জামাল উদ্দিন দুখিয়ারকান্দি গ্রামে থাকতেন। দুর্ঘটনায় দাউদকান্দি সদরের বাসিন্দা শফিকুল ইসলাম (৫০) ও কদমতলী গ্রামের বাসিন্দা খোরশেদ আলম (৪০) গুরুতর আহত হন। আহত ব্যক্তিদের প্রথমে দাউদকান্দি উপজেলা স্বাস্থ্য কমপ্লেক্সে চিকিৎসা দেওয়া হয়। অবস্থার অবনতি হলে তাঁদের ঢাকা মেডিকেল কলেজ হাসপাতালে পাঠানো হয়।উপজেলা স্বাস্থ্য কমপ্লেক্সের চিকিৎসক ফারজানা সুমি বলেন, আহত ব্যক্তিদের অবস্থা গুরুতর। তাঁদের ঢাকায় স্থানান্তর করা হয়েছে। তিতাস থানার ভারপ্রাপ্ত কর্মকর্তা (ওসি) কাঞ্চন কান্তি দাস বলেন, স্কুলছাত্র ফাহাদ আল মুহিতের লাশ থানা হেফাজতে রয়েছে। ময়নাতদন্তের জন্য কুমিল্লা মেডিকেল কলেজ হাসপাতালে লাশ পাঠানোর প্রস্তুতি চলছে। আর জামাল উদ্দিনের লাশ স্বজনেরা বাড়ি নিয়ে গিয়েছিলেন। লাশটি থানায় আনার জন্য পুলিশ পাঠানো হয়েছে। কাভার্ড ভ্যানটি জব্দ করা হয়েছে। তবে চালক পালিয়ে গেছেন। এ ঘটনায় মামলার প্রস্তুতি চলছে।",Prothom Alo,https://www.prothomalo.com/bangladesh/district/yu5euffofm
"মতামত
সড়ক দুর্ঘটনায় ক্ষতিগ্রস্তদের জন্য প্রয়োজন স্বাধীন তহবিল","আমাদের যাতায়াতের প্রধানতম মাধ্যম সড়ক পরিবহন এখন পর্যন্ত যথেষ্ট মাত্রায় নিরাপদ হয়ে ওঠেনি। ফলে প্রতিদিন সড়ক দুর্ঘটনায় বহু মানুষ হতাহত হচ্ছেন। এসব দুর্ঘটনায় আক্রান্ত ব্যক্তিদের অধিকাংশই দরিদ্র ও মধ্যবিত্ত শ্রেণির মানুষ এবং প্রায় ক্ষেত্রেই পরিবারের একমাত্র উপার্জনক্ষম ব্যক্তি। এই উপার্জনক্ষম ব্যক্তির মৃত্যুর কারণে আয়রোজগার বন্ধ হয়ে এবং দুর্ঘটনায় আহত সদস্যকে সহায়–সম্পদ বিক্রি করে চিকিৎসা করতে গিয়ে নিম্ন ও মধ্যবিত্ত পরিবারগুলো সর্বস্বান্ত হচ্ছে। চিকিৎসার পরও যাঁরা পঙ্গু হচ্ছেন, তাঁদের অবস্থা আরও করুণ! এভাবেই সড়ক দুর্ঘটনার কারণে অসংখ্য পরিবার সামাজিক অর্থনীতির মূল স্রোত থেকে হারিয়ে বিপন্ন হয়ে পড়ছে।উল্লেখ্য, সড়ক দুর্ঘটনায় আহত ব্যক্তিকে গোল্ডেন আওয়ারের মধ্যে উপযুক্ত চিকিৎসা দেওয়া সম্ভব হলে মৃত্যু ও পঙ্গুত্বের হার কমানো সম্ভব। দুর্ঘটনা–পরবর্তী ছয় ঘণ্টা হলো গোল্ডেন আওয়ার। কিন্তু দুর্ঘটনায় গুরুতর আহত ব্যক্তিদের অধিকাংশই এই সময়ের মধ্যে উপযুক্ত চিকিৎসা পান না। এর কারণ তাঁদের আর্থিক সংকট এবং জেলা পর্যায়ের হাসপাতালে আধুনিক চিকিৎসা–সুবিধা না থাকা। জেলা সদর হাসপাতালগুলো গুরুতর আহত ব্যক্তিদের হামেশা ঢাকায় পাঠানো হয়। এ অবস্থায় অধিকাংশ রোগী অর্থের অভাবে তাৎক্ষণিকভাবে ঢাকায় চিকিৎসা করাতে পারেন না। সহায়-সম্বল বিক্রি করে, ধারদেনা করে ঢাকার আধুনিক হাসপাতালে ভর্তি হতে অনেক দেরি হয়ে যায়। ফলে রোগী গোল্ডেন আওয়ারের সুবিধাটা আর পান না। নিবিড় পরিচর্যা কেন্দ্রের সুবিধাও সব সময় পাওয়া যায় না। ফলে মানুষের মৃত্যু ঘটে। চলতি বছরের ২৩ এপ্রিল ফেনী সদর উপজেলায় ৩৮ বছর বয়সী হতদরিদ্র বিদ্যুৎমিস্ত্রি মো. শাহিন মোটরসাইকেল দুর্ঘটনায় গুরুতর আহত হন। তাঁর স্বজনেরা চাঁদা তুলে তাঁকে ফেনী সদর হাসপাতালে নিয়ে যান। সেখান থেকে আইসিইউ সুবিধার জন্য তাঁরা তাঁকে প্রথমে অ্যাম্বুলেন্সে চট্টগ্রামে এবং পরে ঢাকায় নিয়ে আসেন। দুই দিন ঘুরেও কোনো সরকারি হাসপাতালের আইসিইউতে একটি শয্যা পাননি তাঁরা। একরকম পথে ঘুরতে ঘুরতেই শাহিনের মৃত্যু হয়। আমাদের দেশে মোটরযান অধ্যাদেশ আইন-১৯৮৩–তে সড়ক দুর্ঘটনায় ক্ষতিগ্রস্ত ব্যক্তিদের জন্য সব ধরনের মোটরযানে তৃতীয় পক্ষীয় ঝুঁকিবিমা বাধ্যতামূলক ছিল। এর আওতায় বিমাপ্রতিষ্ঠানগুলো প্রতিটি মোটরযান থেকে ঝুঁকিবিমার কিস্তি (প্রিমিয়াম) নিয়েছে। কিন্তু সড়ক দুর্ঘটনায় ক্ষতিগ্রস্ত ব্যক্তিদের কেউ সেই ঝুঁকিবিমা থেকে ক্ষতিপূরণ পেয়েছেন, এমন নজির পাওয়া যায় না। এই আইনে ক্ষতিপূরণ পাওয়ার জন্য জেলা ও দায়রা জজ আদালত ছিল ‘ক্লেইম ট্রাইব্যুনাল’। কিন্তু এই ট্রাইব্যুনালে ক্ষতিপূরণের জন্য কেউ মামলা করেছেন, এমন নজিরও তেমন নেই। কারণ, ক্ষতিগ্রস্ত ব্যক্তিরা জানতেই পারেননি, তাঁদের জন্য আইনি প্রতিষ্ঠান আছে। রাষ্ট্রও এ নিয়ে ব্যাপক প্রচার চালিয়ে সাধারণ মানুষকে জানানোর চেষ্টা করেনি। অথচ মোটরযানে তৃতীয় পক্ষীয় ঝুঁকিবিমা না থাকলে পুলিশ মামলা করেছে।সংগত কারণেই প্রশ্ন উঠতে পারে, বিমা কোম্পানিগুলো লম্বা সময় ধরে যে কিস্তি নিল, সেই টাকা তো ক্ষতিগ্রস্ত ব্যক্তিরা পেলেন না। তাহলে এই বিমার টাকা গেল কোথায়? কারা নিল? মূলত সংশ্লিষ্ট কর্তৃপক্ষ অব্যবস্থাপনার মাধ্যমে বিমা কোম্পানিগুলোকে এই প্রতারণা করার অনৈতিক সুবিধা দিয়েছে।যেহেতু আগের আইনে তৃতীয় পক্ষীয় ঝুঁকিবিমার মাধ্যমে সড়ক দুর্ঘটনায় ক্ষতিগ্রস্ত ব্যক্তিরা বিমাসুবিধা পাননি, তাই সড়ক পরিবহন আইন-২০১৮–তে মোটরযানের তৃতীয় পক্ষীয় ঝুঁকিবিমা উঠিয়ে দিয়ে ক্ষতিগ্রস্ত ব্যক্তিদের জন্য ‘ট্রাস্ট ফান্ড’–এর বিধান রাখা হয়েছে। ২০২২ সালের ২৭ ডিসেম্বর বিধি তৈরির মাধ্যমে এই ট্রাস্ট ফান্ড আইন হিসেবে কার্যকর হয়েছে। এই ফান্ডের মাধ্যমে ২২ অক্টোবর প্রধানমন্ত্রী কয়েকটি ক্ষতিগ্রস্ত পরিবারকে আর্থিক সহায়তা প্রদান করবেন। যেকোনো মূল্যে সড়ক দুর্ঘটনা নিয়ন্ত্রণ করতে হবে। তাহলে ফান্ডের অর্থের চাহিদা ক্রমান্বয়ে কমতে থাকবে। উল্লিখিত স্বাধীন তহবিলকে জনবান্ধব করার জন্য এর গঠনকাঠামো ও পরিচালনাপদ্ধতি নিয়ে আলোচনা হতে পারে। কিন্তু কোনোভাবেই এই ফান্ডের প্রয়োজনীয়তা এড়িয়ে যাওয়া উচিত হবে না। কারণ, সড়ক দুর্ঘটনার অভিঘাতে সাধারণ মানুষ চরম বিপর্যয়ে আছেন। এই ট্রাস্ট ফান্ডের গঠন কাঠামোতে বিআরটিএর চেয়ারম্যানকে প্রধান করে ১২ সদস্যবিশিষ্ট একটি পরিচালনা বোর্ড থাকবে। তিন মাস অন্তর বোর্ডের বৈঠক অনুষ্ঠিত হবে। ট্রাস্ট ফান্ডের অর্থের উৎস হিসেবে বলা হয়েছে, প্রতিবছর বাস-ট্রাক-কাভার্ড ভ্যান থেকে ১ হাজার ৫০০ টাকা, মোটরসাইকেল থেকে ১ হাজার টাকা, মিনিবাস-পিকআপ ভ্যান থেকে ৭৫০ টাকা, প্রাইভেট কার-জিপ থেকে ৫০০ টাকা এবং থ্রি-হুইলার থেকে ৩৫০ টাকা নেওয়া হবে। এ ছাড়া মোটরযানের রেজিস্ট্রেশন ফি, নবায়ন ফি, বিভিন্ন প্রকার চাঁদা ও অনুদান হবে এই তহবিলের উৎস। ট্রাস্ট ফান্ড থেকে ক্ষতিপূরণ হিসেবে দেওয়া হবে দুর্ঘটনায় মৃত্যু হলে পাঁচ লাখ টাকা, অঙ্গহানি হলে তিন লাখ টাকা এবং সুস্থ জীবনে ফেরার সম্ভাবনা না থাকলে এক লাখ টাকা। ক্ষতিপূরণ পেতে হলে দুর্ঘটনার ৩০ দিনের মধ্যে ট্রাস্টি বোর্ড বরাবর আবেদন করতে হবে। আবেদনপ্রাপ্তির ৩০ দিনের মধ্যে তদন্ত কর্মকর্তা তদন্ত প্রতিবেদন জমা দেবেন। প্রতিবেদন জমা হওয়ার ৩০ দিনের মধ্যে আবেদন মঞ্জুরপূর্বক ব্যাংক চেকের মাধ্যমে ক্ষতিপূরণের অর্থ প্রদান করা হবে।ট্রাস্ট ফান্ডের যে সাংগঠনিক কাঠামো ও ব্যবস্থাপনা, ক্ষতিপূরণের পরিমাণ এবং প্রদানের যে পদ্ধতি, তাতে দরিদ্র ও মধ্যবিত্ত শ্রেণির মানুষের পক্ষে এই ফান্ড থেকে ক্ষতিপূরণ পাওয়া সময়সাপেক্ষ ও দুরূহ। ট্রাস্ট ফান্ড থেকে সহায়তা পাওয়ার ক্ষেত্রে আমলাতান্ত্রিক জটিলতা তৈরি হতে পারে। আবেদন করা, পুলিশি তদন্ত ও প্রতিবেদন জমা হওয়া, এরপর যাচাই-বাছাই ইত্যাদি করতেই অনেক সময় কেটে যাবে। উল্লিখিত সময়ের মধ্যে কাজগুলো সুষ্ঠুভাবে সম্পন্ন না হওয়ার আশঙ্কা আছে। কারণ, আমাদের দেশের কোনো দপ্তরেই নিয়ম অনুযায়ী কাজ হয় না। পুলিশি তদন্তে নানা প্রকার সমস্যা তৈরি হতে পারে। ধরুন, দিনাজপুরের একজন দরিদ্র মানুষ কুমিল্লায় দুর্ঘটনায় নিহত হলেন। এখানে পুলিশকে দুই জায়গায় তদন্ত করতে হবে। দুর্ঘটনার স্থান, সময়, দুর্ঘটনার কারণ, আক্রান্তের স্থায়ী ঠিকানা এবং ওয়ারিশ—এসব বিষয়ে ব্যাপক জটিলতা তৈরি হওয়ার আশঙ্কা রয়েছে। অথচ সড়ক দুর্ঘটনায় আহত ব্যক্তিদের সর্বাগ্রে প্রয়োজন চিকিৎসা। এ জন্য তাৎক্ষণিক অর্থের প্রয়োজন। কিন্তু এই ট্রাস্ট ফান্ড তাৎক্ষণিক তো নয়ই, তিন মাসের মধ্যেও চিকিৎসাসেবায় কোনো প্রকার অবদান রাখতে পারবে না। এই বাস্তবতায় সড়ক দুর্ঘটনায় ক্ষতিগ্রস্ত ব্যক্তিদের জন্য স্বাধীন তহবিল (ইনডিপেনডেন্ট ফান্ড) গঠনের বিষয়টি ভাবা যেতে পারে। একটি দুর্ঘটনাকে উদাহরণ হিসেবে নিয়ে বিষয়টি ব্যাখ্যা করা যায় এভাবে—প্রত্যন্ত গ্রামের একটি দরিদ্র পরিবারের সদস্য সড়ক দুর্ঘটনায় গুরুতর আহত হয়েছেন। স্থানীয় বা জেলা সদরের হাসপাতাল তাঁকে ঢাকায় পাঠিয়ে দিয়েছে। কিন্তু পরিবারটির হাতে কোনো টাকা নেই। টাকা জোগাড় করতে হলে ভিটেবাড়ি বিক্রি করতে হবে। এ অবস্থায় পরিবারটি কী করবে? কোথায় পাবে অ্যাম্বুলেন্সভাড়াসহ চিকিৎসার খরচ? এ ক্ষেত্রে সড়ক দুর্ঘটনায় আহত ব্যক্তিদের চিকিৎসা ফ্রি করা যেতে পারে সহজেই। এ জন্য সড়ক পরিবহন আইনে বিদ্যমান ‘ট্রাস্ট ফান্ড’–এর পরিবর্তে ‘স্বতন্ত্র তহবিল’ তৈরি করতে হবে। এই তহবিলে প্রতিবছর সর্বোচ্চ তিন হাজার কোটি টাকা হলেই দেশে সড়ক দুর্ঘটনায় ক্ষতিগ্রস্ত সবার চিকিৎসা ও পুনর্বাসন সম্ভব। যেসব উৎস থেকে ট্রাস্ট ফান্ডের অর্থ সংগ্রহ করা হবে, সেসব উৎসসহ পুলিশ মোটরযান থেকে যে জরিমানা আদায় করে, তার একটি অংশ এবং ব্যবসাপ্রতিষ্ঠানের যে সামাজিক দায়বদ্ধতা তহবিল রয়েছে, সেখান থেকে এই পরিমাণ অর্থ খুব সহজেই সংগ্রহ করা সম্ভব।তহবিল গঠিত হলে সড়ক দুর্ঘটনার সঙ্গে সঙ্গে আহত রোগীকে উপযুক্ত চিকিৎসা দেওয়া সম্ভব হবে ব্যক্তিগত অর্থ ছাড়াই। রোগীকে একটি মেডিকেল কোড নম্বরে চিহ্নিত করে উপযুক্ত যেকোনো হাসপাতাল তার চিকিৎসা শুরু করবে। পরবর্তী সময়ে হাসপাতাল কর্তৃপক্ষ রোগীর চিকিৎসা খরচ তহবিল থেকে গ্রহণ করবে। এই কার্যক্রম যথাযথ প্রক্রিয়ায় দুর্নীতিমুক্তভাবে বাস্তবায়নের জন্য একটি শক্তিশালী বহুপক্ষীয় কেন্দ্রীয় কমিটি থাকতে হবে। প্রশাসন, পুলিশ, চিকিৎসক, সড়ক নিরাপত্তাবিশেষজ্ঞ, আইনজীবী, স্থানীয় সরকার প্রতিনিধি, পরিবহন মালিক-শ্রমিক সংগঠনের প্রতিনিধি, সড়ক নিরাপত্তায় কাজ করা সংস্থাগুলোর প্রতিনিধিরা এ কমিটির সদস্য হতে পারেন। কমিটির একই ধরনের সাংগঠনিক কাঠামো জেলা-উপজেলা পর্যায়েও থাকতে হবে। কমিটির সদস্যসংখ্যা বেশি হলে সহজে দুর্নীতি করা যায় না। এতে করে সড়ক দুর্ঘটনায় আক্রান্ত ব্যক্তি ও পরিবার সহজে চিকিৎসাসেবা ও ক্ষতিপূরণ পাবে। সড়ক দুর্ঘটনায় আহত ব্যক্তিদের চিকিৎসাসেবা দেওয়ার জন্য সব জেলা সদর হাসপাতালের সক্ষমতা বাড়াতে হবে। বিশেষ করে নিউরোসার্জারি বিভাগ উন্নত করতে হবে। কারণ, সড়ক দুর্ঘটনায় মস্তিষ্কে আঘাতের ঘটনা বেশি ঘটে। এই আঘাত থেকে মৃত্যুও হয়। এসব বিবেচনায় সড়ক পরিবহন আইনে বিদ্যমান ট্রাস্ট ফান্ডের পরিবর্তে স্বাধীন তহবিল গঠন করা জরুরি। একই সঙ্গে মোটরযানে ‘তৃতীয় পক্ষীয় ঝুঁকিবিমা’ পুনঃপ্রবর্তন করতে হবে। প্রয়োজনে কিস্তির পরিমাণ বৃদ্ধি করে ক্ষতিগ্রস্ত ব্যক্তিদের জন্য বিমাসুবিধা নিশ্চিত করতে হবে। যেকোনো মূল্যে সড়ক দুর্ঘটনা নিয়ন্ত্রণ করতে হবে। তাহলে ফান্ডের অর্থের চাহিদা ক্রমান্বয়ে কমতে থাকবে। উল্লিখিত স্বাধীন তহবিলকে জনবান্ধব করার জন্য এর গঠনকাঠামো ও পরিচালনাপদ্ধতি নিয়ে আলোচনা হতে পারে। কিন্তু কোনোভাবেই এই ফান্ডের প্রয়োজনীয়তা এড়িয়ে যাওয়া উচিত হবে না। কারণ, সড়ক দুর্ঘটনার অভিঘাতে সাধারণ মানুষ চরম বিপর্যয়ে আছেন।সাইদুর রহমান নির্বাহী পরিচালক, রোড সেফটি ফাউন্ডেশন",Prothom Alo,https://www.prothomalo.com/opinion/column/ht8rbn8lj7
বউভাতের স্যুট নিয়ে ফেরা হলো না বরের,"তিন বছর প্রেমের পর গতকাল শুক্রবার বিয়ে হয় তাঁদের। আজ শনিবার ছিল বউভাতের অনুষ্ঠান। বাড়িজুড়ে চলছিল আনন্দ-উল্লাস। বউভাত অনুষ্ঠানের পরনের স্যুট আনতে রাজধানীর এলিফ্যান্ট রোডে গিয়েছিলেন বর। সাজসজ্জার পর নববধূ বিয়ের মঞ্চে যাওয়ার প্রস্তুতি নিচ্ছিলেন। হঠাৎ বরের বাবার মুঠোফোনে কল আসে, তাঁর ছেলে মোটরসাইকেল দুর্ঘটনার কবলে পড়েছেন। মুহূর্তেই বিয়েবাড়িতে নেমে আসে শোকের ছায়া।আজ শনিবার বেলা দুইটার দিকে কেরানীগঞ্জের আবদুল্লাহপুর-রামেরকান্দা সড়কের বাঘাসুর এলাকায় এ দুর্ঘটনা ঘটে। দুর্ঘটনায় আহত স্থপতি অর্ক হোসেন ওরফে অংশু (২৩) বিকেলে মারা যান। অর্ক হোসেন কেরানীগঞ্জ মডেল থানার রোহিতপুর কাঁচা এলাকার বাসিন্দা নাসিম হোসেনের ছেলে। তাঁর স্ত্রী আফরিন আক্তার (১৯) একই এলাকার প্রবাসী আরিফ হোসেনের মেয়ে। অর্ক প্রয়াত ভাষাসৈনিক ইমদাদ হোসেনের নাতি ছিলেন।নিহত অর্কের ফুফাতো ভাই রকিব হোসেন জানান, দুপুর ১২টার দিকে অর্ক বউভাতের অনুষ্ঠানের স্যুট আনতে মোটরসাইকেলে রাজধানীর এলিফ্যান্ট রোডে যান। স্যুট নিয়ে বাড়িতে ফেরার পথে বাঘাসুর এলাকায় বিপরীত দিক থেকে আসা দ্রুতগতির মাহিন্দ্রা গাড়ির সঙ্গে মোটরসাইকেলের মুখোমুখি সংঘর্ষ হয়। এতে অর্ক মোটরসাইকেল থেকে সড়কে ছিটকে পড়েন এবং মাথা ও বুকে গুরুতর আঘাত পান। তাঁকে উদ্ধার করে প্রথমে স্থানীয় একটি হাসপাতালে নেওয়া হয়। পরে সেখান থেকে ঢাকা মেডিকেল কলেজ (ঢামেক) হাসপাতালে নেওয়ার পর চিকিৎসক তাঁকে মৃত ঘোষণা করেন। অর্কের বাড়িতে গিয়ে দেখা যায়, বউভাতের মঞ্চটি ফাঁকা পড়ে আছে। বাড়িতে নববধূ আফরিন ও তাঁর স্বজনেরা আহাজারি করছেন। আফরিন বারবার স্বজনদের কাছে স্বামীর খবর জানতে চাইছেন।অর্কের চাচাতো ভাই ও রোহিতপুর ইউনিয়ন আওয়ামী লীগের সাধারণ সম্পাদক সানজিব হোসেন বলেন, আজ বউভাত উপলক্ষে সকাল থেকে রান্নাবান্নার আয়োজন চলছিল। দুপুরে আমন্ত্রিত অতিথিরাও আসতে শুরু করেন। তাঁদের আপ্যায়নের সময় দুইটার দিকে দুর্ঘটনার খবর আসে। অর্কের বাবা নাসিম হোসেন বলেন, ‘অংশু আমার ছেলে ছিল না, পরম বন্ধু ছিল। আজ এই শুভ দিনে অংশু চলে গেল। এখন তো আমার আর কেউ রইল না।’দক্ষিণ কেরানীগঞ্জ থানার ভারপ্রাপ্ত কর্মকর্তা মোহাম্মদ শাহজামান প্রথম আলোকে বলেন, মোটরসাইকেল দুর্ঘটনায় নিহত যুবকের লাশ ঢাকা মেডিকেল কলেজ হাসপাতালে রাখা হয়েছে বলে শুনেছেন। এ ঘটনায় খোঁজখবর নেওয়া হচ্ছে।",Prothom Alo,https://www.prothomalo.com/bangladesh/district/5g3mmld70t
মাহিন্দ্রার সঙ্গে সংঘর্ষ এড়াতে গিয়ে গৌরনদীতে যাত্রীবাহী বাস পুকুরে,"বরিশালের গৌরনদী উপজেলায় বিপরীতমুখী একটি মাহিন্দ্রার (তিন চাকার যান) সঙ্গে সংঘর্ষ এড়াতে গিয়ে নিয়ন্ত্রণ হারিয়ে গোল্ডেন লাইন পরিবহনের একটি যাত্রীবাহী বাস রাস্তার পাশের পুকুরে উল্টে পড়ে গেছে। এতে ঘটনাস্থলে চালকের সহকারী নিহত হয়েছেন। এ সময় আহত হন আরও ১৫ যাত্রী।আজ শনিবার বেলা ১১টার দিকে ঢাকা-বরিশাল মহাসড়কের গৌরনদী উপজেলার কটকস্থল সরকারি প্রাথমিক বিদ্যালয়ের সামনে এ দুর্ঘটনা ঘটে। নিহত ব্যক্তির নাম আলামিন হাওলাদার (৩০)। তিনি আগৈলঝাড়া উপজেলার গৈলা গ্রামের ফরহাদ হাওলাদারের ছেলে। আহত অবস্থায় দুই যাত্রীকে বরিশালের শের–ই-বাংলা মেডিকেল কলেজ হাসপাতালে ও ১৩ যাত্রীকে গৌরনদী উপজেলা স্বাস্থ্য কমপ্লেক্সে ভর্তি করা হয়েছে। দুর্ঘটনা-কবলিত বাসের যাত্রী রবিন হোসেন ও প্রত্যক্ষদর্শীরা বলেন, ঢাকা মহানগরীর গাবতলী বাস টার্মিনাল থেকে ৪০-৪২ যাত্রী নিয়ে গোল্ডেন লাইন পরিবহনের বাসটি আজ সকাল সাতটার দিকে বরিশালের আগৈলঝাড়া উপজেলার পয়সারহাটের উদ্দেশে রওনা দেয়। বেলা পৌনে ১১টার দিকে গৌরনদীর কটকস্থল সরকারি প্রাথমিক বিদ্যালয় এলাকা অতিক্রম করছিল। এ সময় বিপরীত দিক থেকে আসা আরেকটি যাত্রীবাহী বাসকে পাশ কাটায় গোল্ডেন লাইনের বাসটি। এ সময় বাসের সামনে একটি মাহিন্দ্রা চলে আসে। সে মাহিন্দ্রার সঙ্গে সংঘর্ষ এড়াতে গিয়ে নিয়ন্ত্রণ হারিয়ে বাসটি রাস্তার পাশে পুকুরে পড়ে যায়। খবর পেয়ে গৌরনদী ফায়ার স্টেশনের কর্মীরা ঘটনাস্থলে পৌঁছে হতাহতদের উদ্ধার করেন। আহত ব্যক্তিরা হলেন গৌরনদী এলাকার খাদিজা বেগম (২৫), ফাতেমা বেগম (৬৫), শিফাত (৯), সিয়াম (৯), গৌরনদীর আশোকাঠি গ্রামের মাহামুদা জাহান (৫০), লামিয়া খানম (২৮), জাকিয়া খানম (১৩), সাকিলা (১০), আরিফ (১০), বিল্বগ্রাম এলাকার বেনু বেগম (৬৫), আগৈলঝাড়ার পতিহার গ্রামের সুনীল বিশ্বাস (৬০), নমিতা বিশ্বাস (৫২), বাগধা গ্রামের সাহিদা বেগম (৫৫)। তাঁদের উপজেলা স্বাস্থ্য কমপ্লেক্সে ভর্তি করা হয়েছে। বরিশালের শের-ই-বাংলা মেডিকেল কলেজ হাসপাতালে ভর্তি হওয়া অপর দুজনের পরিচয় জানা যায়নি।গৌরনদী হাইওয়ে থানার উপপরিদর্শক মো. রুহুল আমিন বলেন, নিহত ব্যক্তির লাশ উদ্ধার করে ময়নাতদন্তের জন্য শের-ই-বাংলা মেডিকেল কলেজের মর্গে পাঠানো হয়েছে। পুকুর সেচে গাড়িটি উদ্ধার করা হয়েছে। এ ঘটনায় হাইওয়ে পুলিশ বাদী হয়ে একটি মামলা দায়ের করেছে।",Prothom Alo,https://www.prothomalo.com/bangladesh/district/w9elzjgzyc
যাত্রাবাড়ীতে ট্রাকের ধাক্কায় অটোরিকশার চালক নিহত,"রাজধানীর মাতুয়াইলে ট্রাকের ধাক্কায় ফিরোজ মিয়া (৫৪) নামে ব্যাটারিচালিত অটোরিকশার এক চালক নিহত হয়েছেন। আহত হয়েছেন অটোরিকশার দুই যাত্রী। গতকাল শুক্রবার দিবাগত রাত একটার দিকে এই দুর্ঘটনা ঘটে। ময়নাতদন্তের জন্য ফিরোজের মরদেহ ঢাকা মেডিকেল কলেজ হাসপাতালের মর্গে রাখা হয়েছে।   যাত্রাবাড়ী থানার উপপরিদর্শক (এসআই) জাহিদুজ্জামান এই তথ্যের সত্যতা নিশ্চিত করে প্রথম আলোকে বলেন, শুক্রবার দিবাগত রাত একটার দিকে দুজন যাত্রী নিয়ে ফিরোজ মিয়া মাতুয়াইলে যাচ্ছিলেন। এ সময় অজ্ঞাত একটি ট্রাকের ধাক্কায় তিনি গুরুতর আহত হন। পরে ফিরোজ মিয়াকে উদ্ধার করে ঢাকা মেডিকেল কলেজ হাসপাতালে আনা হলে কর্তব্যরত চিকিৎসক তাঁকে মৃত ঘোষণা করেন। এ ঘটনায় ওই অটোরিকশার দুই যাত্রীও আহত হয়েছেন। নিহত ফিরোজের গ্রামের বাড়ি কিশোরগঞ্জের করিমগঞ্জে। তাঁর বাবার নাম কাসেম মিয়া। তিনি পরিবার নিয়ে মাতুয়াইল এলাকায় বসবাস করতেন।",Prothom Alo,https://www.prothomalo.com/bangladesh/capital/ldn1zts7aa
নোয়াখালীতে দ্রুতগতির ট্রাকের চাপায় ব্যবসায়ী নিহত,"নোয়াখালীর সেনবাগ উপজেলায় দ্রুতগতির ট্রাকের চাপায় আবদুর রহমান (৫০) নামের একজন ব্যবসায়ী নিহত হয়েছেন। গতকাল বৃহস্পতিবার রাত আটটার দিকে ফেনী-নোয়াখালী মহাসড়কের সেনবাগ উপজেলার কল্যাণদি বাজার এলাকায় এই দুর্ঘটনা ঘটে।নিহত আবদুর রহমান উপজেলার দক্ষিণ মোহাম্মদপুর গ্রামের বাসিন্দা। দুর্ঘটনার পর আশপাশের এলাকার বাসিন্দারা ধাওয়া দিয়ে ট্রাকটিকে আটক করেছে। পরে খবর পেয়ে সেনবাগ থানার পুলিশ আটক ট্রাক জব্দ করে এবং নিহত ব্যক্তির লাশ হাসপাতাল থেকে উদ্ধার করে। পুলিশ ও স্থানীয়দের সঙ্গে কথা বলে জানা গেছে, গতকাল রাত আটটার দিকে কল্যাণদি বাজারের স মিল ব্যবসায়ী আবদুর রহমান বাজারের মাঝ দিয়ে যাওয়া মহাসড়কটি পারাপার হওয়ার সময় চৌমুহনী থেকে ফেনী অভিমুখী দ্রুতগতির একটি ট্রাক তাঁকে চাপা দেয়। এতে তিনি মারাত্মকভাবে আহত হন। স্থানীয় ব্যক্তিরা তাঁকে উদ্ধার করে ফেনীর দাগনভূঞা উপজেলা স্বাস্থ্য কমপ্লেক্স নিয়ে গেলে কর্তব্যরত চিকিৎসক তাঁকে মৃত ঘোষণা করেন। সেনবাগ থানার ভারপ্রাপ্ত কর্মকর্তা (ওসি) নাজিম উদ্দিন প্রথম আলোকে বলেন, দুর্ঘটনার পর ওই ব্যক্তিকে হাসপাতালে নেওয়া হলে চিকিৎসক তাঁকে মৃত ঘোষণা করেন। পুলিশ লাশ উদ্ধার করেছে। ট্রাকটিও আটক করা হয়েছে। তবে এই ঘটনায় থানায় এখনো মামলা হয়নি বলে জানান ওসি।",Prothom Alo,https://www.prothomalo.com/bangladesh/district/8m9zaionwh
"ত্রিশালে সড়ক দুর্ঘটনা
অনুমতি ছাড়াই চার বছর ধরে চলছিল বাসটি, ছিল না চালকের লাইসেন্স","ময়মনসিংহের ত্রিশাল উপজেলায় গতকাল বুধবার যে বাসের চাপায় ছয়জন নিহত হয়েছেন, সেটি ‘রাব্বী-সেতু’ পরিবহনের। বাসটি বাংলাদেশ সড়ক পরিবহন কর্তৃপক্ষের (বিআরটিএ) অনুমতি ছাড়াই ঢাকা-ময়মনসিংহ মহাসড়কে চলছিল চার বছর ধরে। দুর্ঘটনার সময় বাসটির চালক ছিলেন ওবায়দুল্লাহ নামের ২০ বছরের এক তরুণ। ওবায়দুল্লাহর নেই চালকের লাইসেন্স।ত্রিশাল থানা-পুলিশ সূত্রে জানা যায়, গতকাল রাতে ত্রিশাল উপজেলার বাগান এলাকা থেকে চালক ওবায়দুল্লাহকে গ্রেপ্তার করা হয়েছে। আজ বৃহস্পতিবার দুপুরে তাঁকে আদালতের মাধ্যমে কারাগারে পাঠানো হয়েছে। বাসচাপায় নিহত জেসমিন আক্তারের বাবা আতিকুল ইসলাম বাদী হয়ে বুধবার রাতে ত্রিশাল থানায় মামলাটি করেন। মামলার তদন্ত কর্মকর্তা ত্রিশাল থানার উপপরিদর্শক (এসআই) মো. কাকন মিয়া জানান, বুধবার সকালে শেরপুর থেকে ঢাকাগামী এসএস পরিবহনের একটি বাসের চাকা ত্রিশালের চেলেরঘাট এলাকায় ফেটে যায়। ওই গাড়িতে যাত্রী হিসেবে ছিলেন পোশাক কারখানার অনেক শ্রমিক। কারখানায় যাওয়ার তাড়া থাকায় তাঁরা এসএস পরিবহনের বাস থেকে নেমে মহাসড়কের পাশে দাঁড়িয়ে অন্য বাসে ওঠার জন্য অপেক্ষা করছিলেন।ওই সময় ময়মনসিংহের মুক্তাগাছা থেকে ঢাকাগামী ইসলাম পরিবহনের একটি বাস অপেক্ষমাণ পোশাকশ্রমিকদের নেওয়ার জন্য থামে। যাত্রীরা যখন ইসলাম পরিবহনের বাসটিতে উঠছিলেন, তখন রাব্বী-সেতু নামের বাসটি নিয়ন্ত্রণ হারিয়ে ইসলাম পরিবহনে উঠতে থাকা যাত্রীদের চাপা দেন। এতে ঘটনাস্থলেই তিনজন মারা যান। পরে আরও তিনজন মারা যান। আরও পড়ুনময়মনসিংহে বাসে ওঠার সময় আরেক বাসের চাপায় নিহত ৫ নিহত ব্যক্তিরা হলেন ত্রিশাল উপজেলার জেসমিন আক্তার (২৫), বখতিয়ার হোসেন (৩২) ও রিপা আক্তার (২৫); ঈশ্বরগঞ্জ উপজেলার আলতাফ হোসেন (৬০) ও সিরাজুল ইসলাম (৩৪) এবং সদর উপজেলার লিটন মিয়া (২৭)। বিআরটিএর ময়মনসিংহ কার্যালয়ের সহকারী পরিচালক এ এস এম ওয়াজেদ হোসেন জানান, দুর্ঘটনার পর তাঁরা জানতে পেরেছেন, ২০২০ সালের ফেব্রুয়ারি মাস থেকে বাসটির রুট পারমিশন ছিল না। নিয়ম না মেনে বাসটি চলছিল। বাসটির মালিকের নাম-পরিচয় জানতে চাইলে তিনি বলেন, তদন্তের স্বার্থে এটি তাঁরা প্রকাশ করতে চাইছেন না। পরবর্তী সময়ে জানানো হবে।ত্রিশাল থানার এসআই আরও বলেন, চালক ওবায়দুল্লাহকে আজ আদালতের মাধ্যমে কারাগারে পাঠানো হয়েছে। গতকাল রাতে আটকের পর তাঁকে জিজ্ঞাসাবাদ করা হয়েছে। তিনি চালকের লাইসেন্স দেখাতে পারেননি। আরও পড়ুনরাতে মাকে পাশে না পেয়ে একটু পরপর কেঁদে উঠছে ৬ মাসের রৌজামণি",Prothom Alo,https://www.prothomalo.com/bangladesh/district/8dq2lexjhe
"স্কুলে যাওয়া হলো না তাওসিফার, সড়কে দুর্ঘটনায় গেল প্রাণ","অটোরিকশায় করে আজ বৃহস্পতিবার সকালে স্কুলে যাচ্ছিল তাওসিফা চৌধুরী। কিন্তু সে আর স্কুলে পৌঁছাতে পারেনি। যাত্রীবাহী একটি বাসের সঙ্গে মুখোমুখি সংঘর্ষে তাওসিফাকে বহনকারী অটোরিকশাটি দুমড়েমুচড়ে যায়। ঘটনাস্থলে মারা যায় চালক ও তাওসিফা। আহত হয়েছেন চারজন। সুনামগঞ্জ-দিরাই সড়কের সুনামগঞ্জের পাথারিয়া এলাকায় আজ সকাল আটটার দিকে এ দুর্ঘটনা ঘটে।নিহত তাওসিফা চৌধুরী (১২) স্থানীয় সুরমা উচ্চবিদ্যালয়ের ষষ্ঠ শ্রেণির ছাত্রী ছিল। সে দিরাই উপজেলার শরিফপুর গ্রামের কাতারপ্রবাসী সবুজ চৌধুরীর মেয়ে। আর সিএনজিচালিত অটোরিকশার চালক শান্তিগঞ্জ উপজেলার হোসেনপুর গ্রামের বাসিন্দা ইমরান হোসেন (২০)। আহত চারজনকে সুনামগঞ্জ সদর হাসপাতালে ভর্তি করা হয়েছে। থানার পুলিশ জানায়, সাকিন পরিবহনের যাত্রীবাহী বাসটি ঢাকা থেকে গতকাল বুধবার রাতে যাত্রী নিয়ে দিরাইয়ের উদ্দেশে ছেড়ে আসে। আর অটোরিকশাটি যাত্রী নিয়ে দিরাই থেকে সুনামগঞ্জ শহরে যাচ্ছিল। পথে শান্তিগঞ্জ উপজেলায় পাথারিয়া বাজারের কাছে বাস ও অটোরিকশার মুখোমুখি সংঘর্ষ হয়। এতে অটোরিকশাটি দুমড়েমুচড়ে যায়। ঘটনাস্থলে দুজন মারা যান। তাওসিফার চাচা সালেহীন চৌধুরী বলেন, বাড়ি থেকে তাওসিফার স্কুলের দূরত্ব দেড় কিলোমিটার। সুনামগঞ্জ-দিরাই সড়ক ধরেই স্কুলে যাতায়াত করতে হয়। কোনো দিন হেঁটে, আবার কখনো অটোরিকশায় স্কুলে যাওয়া-আসা করত তাওসিফা।শান্তিগঞ্জ থানার ভারপ্রাপ্ত কর্মকর্তা খালেদ চৌধুরী বলেন, লাশ দুটি ময়নাতদন্তের জন্য সুনামগঞ্জ সদর হাসপাতালে পাঠানো হয়েছে। বাসটি জব্দ করা হয়েছে। তবে চালক পলাতক।",Prothom Alo,https://www.prothomalo.com/bangladesh/district/2eakifahg0
হাওরে ঘুরে ফেরার পথে বাসচাপায় মোটরসাইকেল আরোহী যুবক নিহত,"রাজধানীর মিরপুর থেকে ৯টি মোটরসাইকেল নিয়ে ৯ যুবক সুনামগঞ্জের টাঙ্গুয়ার হাওরে ঘুরতে গিয়েছিলেন। দুই দিনের ঘোরাঘুরি শেষে গতকাল বুধবার রাতে সবাই বাড়ি ফিরছিলেন। পথে যাত্রীবাহী বাসের চাপায় তাঁদের একজন নিহত হয়েছেন। আজ বৃহস্পতিবার ভোর সাড়ে চারটার দিকে নরসিংদীর শিবপুর উপজেলার ঢাকা-সিলেট মহাসড়কের সৃষ্টিগড় এলাকায় এ দুর্ঘটনা ঘটে।নিহত ওই যুবকের নাম মো. খাদেমুল ইসলাম (৩০)। তিনি দিনাজপুর জেলার বিরল উপজেলার দুগাছি গ্রামের ওসমান আলীর ছেলে। রাজধানীর মিরপুরের কালশী এলাকায় মোটরসাইকেল সাড়াইয়ের গ্যারেজ পরিচালনা করতেন তিনি। এদিকে আজ সকাল সাড়ে ছয়টার দিকে বেলাব উপজেলার ঢাকা-সিলেট মহাসড়কের নারায়ণপুর বাসস্ট্যান্ড এলাকায় ট্রাক ও কাভার্ড ভ্যানের সংঘর্ষে দুজন নিহত হয়েছেন। নিহত ব্যক্তিদের একজন কাভার্ড ভ্যানের চালক, অপরজন তাঁর সহকারী। তবে তাঁদের নাম–পরিচয় তাৎক্ষণিক জানতে পারেনি পুলিশ।খাদেমুলের সঙ্গে থাকা মোটরসাইকেল আরোহী ও হাইওয়ে পুলিশ জানায়, ভোরের দিকে মোটরসাইকেল আরোহী দলটি সৃষ্টিগড় এলাকা অতিক্রম করছিল। তাঁদের মধ্যে কেউ একটু আগে, কেউ একটু পরে অবস্থান করছিলেন। এ সময় সিলেট থেকে ছেড়ে আসা ঢাকাগামী এনা পরিবহনের একটি যাত্রীবাহী বাস ওভারটেক করতে গিয়ে মোটরসাইকেল আরোহী খাদেমুলকে চাপা দেয়। এতে তিনি মহাসড়কে ছিটকে পড়েন এবং তাঁর মোটরসাইকেলটি দুমড়েমুচড়ে যায়।মহাসড়কে টহলরত হাইওয়ে পুলিশের সহায়তায় খাদেমুলকে উদ্ধার করে ১০০ শয্যাবিশিষ্ট নরসিংদী জেলা হাসপাতালে নেওয়া হয়। সেখানে জরুরি বিভাগের চিকিৎসক তাঁকে মৃত ঘোষণা করেন। হাসপাতালে ফাহাদ সারোয়ার নামের একজন জানান, গত সোমবার দুপুরে তাঁরা ৯ বন্ধু ৯টি মোটরসাইকেলে চড়ে সুনামগঞ্জের টাঙ্গুয়ার হাওরের দিকে রওনা হন। গত দুই দিন সেখানে সবাই মিলে খুবই হইচই করেন। ঘোরাঘুরি শেষে গতকাল রাত ৯টার দিকে তাঁরা ঢাকার উদ্দেশে রওনা হন। রাতে ভৈরবের একটি হোটেলে একসঙ্গে খেয়েছিলেন তাঁরা। সেখান থেকে বের হওয়ার ২০ মিনিট পরই এ দুর্ঘটনা ঘটল।ইটাখোলা হাইওয়ে থানার ভারপ্রাপ্ত কর্মকর্তা (ওসি) মো. ইলিয়াস হোসেন জানান, ‘নিহত ব্যক্তির পরিবারের সদস্যদের ঘটনা জানানো হয়েছে। তাঁরা এলে পরবর্তী আইনগত ব্যবস্থা নেওয়া হবে। নিহত ব্যক্তির লাশ নরসিংদী সদর হাসপাতালের মর্গে পাঠানোর প্রস্তুতি চলছে।’ হাইওয়ে পুলিশ ও স্থানীয় লোকজন জানান, নারায়ণপুর বাসস্ট্যান্ড এলাকায় দুর্ঘটনাকবলিত ট্রাক ও কাভার্ড ভ্যান দুটিই ভৈরবের দিকে যাচ্ছিল। ঢাকা-সিলেট মহাসড়কের নারায়ণপুর বাসস্ট্যান্ড এলাকায় এসে খানাখন্দের কারণে ট্রাকটি গতি কমায়। এ সময় পেছনে থাকা প্রাণ-আরএফএল গ্রুপের কাভার্ড ভ্যানটি সজোরে ট্রাকের পেছনের অংশে ধাক্কা দেয়। এতে ওই কাভার্ড ভ্যানের সামনের অংশ দুমড়েমুচড়ে গিয়ে ঘটনাস্থলেই চালক ও সহকারী নিহত হন। খবর পেয়ে হাইওয়ে পুলিশ নিহত দুজনের লাশ উদ্ধার করে ভৈরব হাইওয়ে থানায় নিয়ে যায়।ভৈরব হাইওয়ে থানার উপপরিদর্শক মো. ফখরুদ্দীন জানান, ‘নিহত দুজনের লাশ ময়নাতদন্তের জন্য নরসিংদী সদর হাসপাতালের মর্গে পাঠানো হচ্ছে। বিভিন্ন মাধ্যমে তাঁদের নাম-পরিচয় উদ্ধারের চেষ্টা চলছে। এ ঘটনায় আইনগত ব্যবস্থা প্রক্রিয়াধীন।’",Prothom Alo,https://www.prothomalo.com/bangladesh/district/8zfw4ku1yu
"সড়ক দুর্ঘটনায় ছয়জন নিহত
রাতে মাকে পাশে না পেয়ে একটু পরপর কেঁদে উঠছে ৬ মাসের রৌজামণি","বসয় মাত্র ছয় মাস। মায়ের মৃত্যুশোক তাকে স্পর্শ করার কথা নয়। তাই কখনো নিজের মতো কাঁদছে আবার কখনো নিজের মতো করে হাসছে শিশু রৌজামণি। তবে রাতে মাকে পাশে না পেয়ে অনেক কেঁদেছে সে।গতকাল বুধবার সকালে ময়মনসিংহের ত্রিশাল উপজেলার চেলেরঘাট এলাকায় বাসচাপায় মারা গেছেন রৌজামণির মা জেসমিন আক্তার (২৫)। এ দুর্ঘটনায় মোট ছয়জন নিহত হয়েছেন। আহত হয়েছেন অনেকেই। নিহত জেসমিন আক্তারের বাড়ি ত্রিশাল উপজেলার হদ্দের ভিটা গ্রামে। তাঁর স্বামীর নাম হাসান মিয়া। জেসমিন আর হাসানের বিয়ে হয় দেড় বছর আগে। তাঁদের একমাত্র সন্তান ছয় মাস বয়সী মেয়ে রৌজামণি। জেসমিন বাড়ি থেকে গিয়ে চাকরি করতেন ভালুকা উপজেলার হাবিরবাড়ি এলাকার একটি পোশাক কারখানায়। গতকাল কাজে যাওয়ার সময় তিনি দুর্ঘটনায় নিহত হন।আজ বৃহস্পতিবার সকালে সরেজিমনে গিয়ে দেখা যায়, জেসমিনের বাড়িতে শোকের ছায়া। জেসমিনের স্বামী হাসান মিয়া রৌজামণিকে কোলে নিয়ে বাড়ির সামনে বাসে আছেন। হাসানের মুখ বিষণ্ন। জানতে চাইলে হাসান মিয়া বলেন, ছয় মাস বয়সের বাচ্চাটা গতকাল রাতে প্রথম মাকে ছাড়া থেকেছে। দিনে মা কাজে থাকত। কিন্তু রাতে প্রতিদিন মায়ের পাশে শুয়ে ঘুমাত মেয়েটা। গতকাল মা ছিল না। একটু পরপর কেঁদে উঠছে মেয়েটা। আরও পড়ুনত্রিশালে বাসচাপায় ৬ জনের মৃত্যুর ঘটনায় চালক আটক হাসান মিয়া জানান, বিয়ের আগেও জেসমিন পোশাক কারখানায় কাজ করেছেন। তবে বিয়ে পর হাসান জেসমিনকে কাজ করতে দিতেন না। হাসান একটা অটোরিকশা কিনেছিলেন। কিন্তু কয়েক মাস আগে বাবা মারা যাওয়ার পর হাসানের বেশ কিছু টাকা ঋণ হয়। তখন বাধ্য হয়ে অটোরিকশা বিক্রি করে দিনমজুরের কাজ নেন। তবে প্রতিদিন কাজ পাওয়া যায় না। এমন অবস্থায় জেসমিন আবারও পোশাক কারখানায় কাজ নেন। রৌজামণির দাদী হালিমা আক্তার বলেন, রাতে অনেক কেঁদেছে। তবে সকাল থেকে আবার কিছুটা স্বাভাবিক। সপ্তাহের শুক্রবার ছাড়া প্রতিদিন সকাল ৭টায় বাড়ি থেকে বের হয়ে যেতেন জেসমিন আক্তার। ফিরতেন সন্ধ্যার পর। ওভারটাইম থাকলে রাত ১০টাও বেজে যেত। তবে শুক্রবার সারাদিন মেয়েকে সময় দিতেন।হাসানের চাচা লাল মিয়া বলেন, জেসমিন সংসারের জন্য অনেক পরিশ্রম করেছেন। কিন্তু দুর্ভাগ্য ছয় মাসের বাচ্চাটাকে রেখে তিনি চলে গেলেন। অভাবের সংসারে বাচ্চাটার ভবিষ্যৎ কী, সেটাই এখন ভাবনার বিষয়। আরও পড়ুনছয় মাসের মেয়ে রৌজামনির কাছে আর ফিরবেন না জেসমিন জেসমিনের স্বজনেরা জানান, ভালুকার যে কারখানায় তিনি কাজ করেন, সেখানে জেসমিনের বোন ও দুলাভাইও কাজ করেন। প্রতিদিন সকাল আটটায় কাজে যেতে হয়। গতকাল সকাল নয়টা বেজে গেলেও জেসমিন না যাওয়ায় বোন হাসানকে ফোন করেন। এর মধ্যে হাসান খবর পান চেলেরঘাটে সড়ক দুর্ঘটনার। হাসান কাউকে না জানিয়ে বাড়ি থেকে বের হয়ে দুর্ঘটনাস্থলে যান। সেখানে কাউকে না পেয়ে যান ত্রিশাল উপজেলা স্বাস্থ্য কমপ্লেক্সে। সেখানেও না পেয়ে যান ত্রিশাল থানায়। ত্রিশাল থানার যাওয়ার পর জেসমিনের মৃত্যুর সংবাদ পান।",Prothom Alo,https://www.prothomalo.com/bangladesh/district/1xpkbkiag9
গোপালগঞ্জে বাসের সঙ্গে সংঘর্ষে মোটরসাইকেল আরোহী দুই তরুণ নিহত,"গোপালগঞ্জের মুকসুদপুরে যাত্রীবাহী বাস ও মোটরসাইকেলের মুখোমুখি সংঘর্ষে দুই তরুণ নিহত হয়েছেন। গতকাল বুধবার রাত আটটার দিকে মুকসুদপুর উপজেলার জলিরপাড় ইউনিয়নের টেকেরহাট-গোপালগঞ্জ সড়কের শান্তি এলাকায় এ দুর্ঘটনা ঘটে।নিহত দুই তরুণ হলেন মাদারীপুরের রাজৈর উপজেলার পাট্রাবুকা এলাকার সিরাজ শেখের ছেলে রাব্বি শেখ (২০) এবং একই এলাকার আবু জাফর শেখের ছেলে মেহেদী শেখ (২০)। মুকসুদপুরের সিন্দিয়াঘাট পুলিশ ফাঁড়ির পরিদর্শক শওকত হোসেন বলেন, টেকেরহাট থেকে ছেড়ে আসা সোনালি পরিবহনের একটি লোকাল বাস গোপালগঞ্জ যাচ্ছিল। টেকেরহাট-গোপালগঞ্জ সড়কের মুকসুদপুর উপজেলার শান্তিপুর এলাকায় পৌঁছালে বিপরীত দিক থেকে আসা একটি মোটরসাইকেলের সঙ্গে মুখোমুখি সংঘর্ষ হয়। এতে মোটরসাইকেল চালক রাব্বি শেখ ঘটনাস্থলেই নিহত হন। গুরুতর আহত অবস্থায় মোটরসাইকেলের আরোহী মেহেদী শেখকে রাজৈর উপজেলা স্বাস্থ্য কমপ্লেক্সে নেওয়া হয়। সেখানে চিকিৎসক তাঁকে মৃত ঘোষণা করেন। পুলিশ পরিদর্শক শওকত হোসেন বলেন, বাসের চালক পালিয়ে গেলেও বাসটিকে জব্দ করা হয়েছে। এ ছাড়া মরদেহ ময়নাতদন্তের জন্য গোপালগঞ্জ ২৫০ শয্যাবিশিষ্ট জেনারেল হাসপাতালের মর্গে পাঠানো হয়েছে।",Prothom Alo,https://www.prothomalo.com/bangladesh/district/nn5durnft2
ত্রিশালে বাসচাপায় ৬ জনের মৃত্যুর ঘটনায় চালক আটক,"ময়মনসিংহের ত্রিশাল উপজেলায় বাসচাপায় ছয়জনের মৃত্যুর ঘটনায় পুলিশ চালককে গ্রেপ্তার করেছে। ওই বাসচালকের নাম ওবায়দুল্লাহ (২০)। সন্ধ্যা সাতটার দিকে ত্রিশাল উপজেলার বাগান এলাকা থেকে তাঁকে আটক করা হয়।থানা-পুলিশ জানায়, ওবায়দুল্লাহ ‘রাব্বি-সেতু’ নামের একটি বাস চালাতেন। ধারণা করা হচ্ছে ওই বাসের চাপায় এ দুর্ঘটনা ঘটেছে। তিনি ত্রিশাল উপজেলার মো. সুর্য্যত আলীর ছেলে।ত্রিশাল থানার ভারপ্রাপ্ত কর্মকর্তা (ওসি) মো. মাইন উদ্দিন বলেন, এ ঘটনায় মামলা প্রক্রিয়াধীন। বুধবার সকাল সোয়া সাতটার দিকে ত্রিশাল উপজেলার চেলেরঘাট এলাকায় ঢাকা-ময়মনসিংহ মহাসড়কে বাসের চাপায় ছয়জন নিহত হন। দুর্ঘটনায় নিহত ব্যক্তিদের মধ্যে পাঁচজনের পরিচয় জানা গেছে। তাঁরা হলেন ঈশ্বরগঞ্জের মারুয়াখালি গ্রামের আলতাফ হোসেন (৬৫), ত্রিশালের হদ্দেরভিটা গ্রামের জেসমিন আক্তার (২৬) ও বখতিয়ার হোসেন (৩২), নওপাড়া গ্রামের সিরাজুল ইসলাম (৩৪), সদর উপজেলার চুরখাই গ্রামের লিটন মিয়া (২৭)। আরেক নারীর পরিচয় পাওয়া যায়নি। আরও পড়ুনছয় মাসের মেয়ে রৌজামনির কাছে আর ফিরবেন না জেসমিন ত্রিশাল থানার ওসি মাইন উদ্দিন আরও বলেন, শেরপুর থেকে ঢাকাগামী একটি বাস বুধবার সকালে চেলেরঘাট এলাকায় বিকল হয়ে যায়। ওই বাসে পোশাক কারখানার বেশ কয়েকজন শ্রমিক ছিলেন। বিকল হওয়া বাসটি মেরামত করতে সময় লাগবে ভেবে ওই শ্রমিকদের অনেকে অন্য বাসে ওঠার জন্য রাস্তায় দাঁড়িয়ে অপেক্ষা করছিলেন। এ সময় একটি বাস থামলে শ্রমিকেরা তাতে উঠতে যান। পেছন থেকে অপর একটি বাস এসে তাঁদের চাপা দেয়। এতে ঘটনাস্থলেই তিনজন এবং পরে তিনজন মারা যান।",Prothom Alo,https://www.prothomalo.com/bangladesh/district/vhpl5kjpor
তারেক মাসুদের পরিবারকে ক্ষতিপূরণের রায়ের বিরুদ্ধে করা আপিলের শুনানি শুরু,"সড়ক দুর্ঘটনায় চলচ্চিত্রনির্মাতা তারেক মাসুদের মৃত্যুতে তাঁর পরিবারকে ৪ কোটি ৬১ লাখ ৭৫ হাজার ৪৫২ টাকা ক্ষতিপূরণ দিতে হাইকোর্টের দেওয়া রায়ের বিরুদ্ধে করা আপিলের শুনানি শুরু হয়েছে।প্রধান বিচারপতি ওবায়দুল হাসানের নেতৃত্বাধীন ছয় সদস্যের আপিল বিভাগ আজ বুধবার এ শুনানি গ্রহণ করে বিষয়টি আংশিক শ্রুত হিসেবে রেখেছেন। আগামী মঙ্গলবার আপিলের ওপর আবার শুনানি হতে পারে বলে জানিয়েছেন সংশ্লিষ্ট আইনজীবী। তারেক মাসুদের পরিবারের করা মামলায় ২০১৭ সালের ৩ ডিসেম্বর হাইকোর্ট রায় দেন। রায়ের পর বাসমালিক ও বাদীপক্ষ ২০১৯ সালে পৃথক আপিল বিভাগে আপিল করে। আপিল দুটি একসঙ্গে শুনানির জন্য ওঠে।আদালতে বাসমালিকের করা আপিলের পক্ষে শুনানি করেন জ্যেষ্ঠ আইনজীবী কামরুল হক সিদ্দিকী। তারেক মাসুদের পরিবারের পক্ষে ছিলেন জ্যেষ্ঠ আইনজীবী সারা হোসেন ও রমজান আলী শিকদার। রিলায়েন্স ইনস্যুরেন্স কোম্পানি লিমিটেডের পক্ষে ছিলেন আইনজীবী এহসান এ সিদ্দিক।  ২০১১ সালের ১৩ আগস্ট মানিকগঞ্জের ঘিওর উপজেলার জোকা এলাকায় ঢাকা-আরিচা মহাসড়কে সড়ক দুর্ঘটনায় মারা যান তারেক মাসুদ ও মিশুক মুনীর। তাঁদের বহনকারী মাইক্রোবাসটির সঙ্গে চুয়াডাঙ্গাগামী একটি বাসের সংঘর্ষ হয়। ঘটনাস্থলেই পাঁচজন প্রাণ হারান। দুর্ঘটনার পর তারেক মাসুদ ও মিশুক মুনীরের পরিবারের মানিকগঞ্জ জেলা জজ আদালতে মোটরযান অধ্যাদেশ অনুযায়ী বাসমালিক, চালক ও ইনস্যুরেন্স কোম্পানির বিরুদ্ধে ক্ষতিপূরণ চেয়ে পৃথক মামলা করেন। বাদীর আবেদনের পরিপ্রেক্ষিতে মামলা দুটি হাইকোর্টে আসে। এর মধ্যে তারেক মাসুদের পরিবারের করা মামলায় হাইকোর্টের দেওয়া রায়ে তারেক মাসুদের পরিবারকে ৪ কোটি ৬১ লাখ ৭৫ হাজার ৪৫২ টাকা ক্ষতিপূরণ দিতে বলা হয়। আর মিশুক মুনীরের পরিবারের পক্ষ থেকে করা ক্ষতিপূরণ মামলাটি হাইকোর্টে বিচারাধীন।",Prothom Alo,https://www.prothomalo.com/bangladesh/qmze0y0gkq
দিনাজপুরে ট্রাকচাপায় খালা-ভাগনে নিহত,"দিনাজপুরের বোচাগঞ্জ উপজেলায় ট্রাকের চাপায় দুজন নিহত হয়েছেন। আজ বুধবার বেলা দুইটার দিকে বোচাগঞ্জ উপজেলা পরিষদের সামনে বোচাগঞ্জ-দিনাজপুর সড়কে এ দুর্ঘটনা ঘটে।নিহত ব্যক্তিরা হলেন বোচাগঞ্জ উপজেলার জালগাঁও গ্রামের স্বদেব চন্দ্র রায়ের মেয়ে চম্পা রানী রায় (২২) এবং তাঁর বোনের ছেলে একই উপজেলার আনোড়া গ্রামের বিশ্বজিতের ছেলে জয় (৫)। চম্পা রানী স্থানীয় একটি বেসরকারি প্রতিষ্ঠানে চাকরি করেন। পুলিশ ও স্থানীয় বাসিন্দাদের সঙ্গে কথা বলে জানা গেছে, আজ দুপুরে চম্পা রানী তাঁর ভাগনে জয়কে মোটরসাইকেলের পেছনে বসিয়ে সেতাবগঞ্জ বাজার থেকে বাড়িতে ফিরছিলেন। এ সময় উপজেলা পরিষদের সামনে পৌঁছালে একটি ট্রাক পেছন থেকে তাঁদের ধাক্কা দেয়। এতে মোটরসাইকেল থেকে ছিটকে পড়ে ট্রাকচাপায় ঘটনাস্থলেই নিহত হন চম্পা রানী। স্থানীয় লোকজন গুরুতর আহত অবস্থায় জয়কে উদ্ধার করে উপজেলা স্বাস্থ্য কমপ্লেক্সে নিয়ে গেলে চিকিৎসক তাকে মৃত ঘোষণা করেন। বোচাগঞ্জ থানার ভারপ্রাপ্ত কর্মকর্তা (ওসি) আবু বক্কর সিদ্দিক বলেন, দুর্ঘটনার পর ট্রাকটি জব্দের পাশাপাশি ট্রাকের চালক ও তাঁর সহকারীকে আটক করা হয়েছে। লাশ পরিবারের কাছে হস্তান্তর করা হয়েছে। এ ঘটনায় একটি মামলা করা হয়েছে।এদিকে বোচাগঞ্জ উপজেলা নির্বাহী কর্মকর্তা ডালিম সরকার তাৎক্ষণিকভাবে ঘটনাস্থল পরিদর্শন করে উপজেলা প্রশাসন থেকে নিহত চম্পার পরিবারকে ৫০ হাজার টাকা দিয়েছেন।",Prothom Alo,https://www.prothomalo.com/bangladesh/district/5jsvyqfann
"ত্রিশালে সড়ক দুর্ঘটনা
ছয় মাসের মেয়ে রৌজামনির কাছে আর ফিরবেন না জেসমিন","বিয়ের মাত্র দেড় বছর হয়েছে জেসমিন আক্তার আর হাসান মিয়ার। ঘরে আছে ছয় মাসের মেয়ে রৌজামনি। হাসান ইজিবাইক চালিয়ে যা আয় করেন, তাতে সংসার ভালোভাবে চলে না। এ জন্য মাসখানেক আগে পোশাক কারখানায় কাজ নেন জেসমিন। প্রতিদিনের মতো আজ বুধবার সকালেও মেয়েকে রেখে কাজে যান তিনি। কিন্তু জেসমিনের আর মেয়ের কাছে ফেরা হবে না। ময়মনসিংহের ত্রিশাল উপজেলার চেলেরঘাট এলাকায় বাসচাপায় তিনি মারা গেছেন।ঢাকা–ময়মনসিংহ মহাসড়কের চেলেরঘাট এলাকায় এ দুর্ঘটনায় জেসমিনসহ ছয়জন মারা গেছেন। নিহত ব্যক্তিদের মধ্যে চারজনের লাশ রাখা হয়েছিল ত্রিশাল থানায়। বেলা ১১টায় ত্রিশাল থানায় গিয়ে দেখা যায়, থানা চত্বরে উপচে পড়া ভিড়। তাঁদের স্বজনেরা পৃথক পৃথক স্থানে জড়ো হয়ে আহাজারি করছেন। থানার সামনে একটি ভ্যানের মধ্যে বসে আহাজারি করছেন জেসমিন আক্তারের স্বামী হাসান মিয়া। কাঁদতে কাঁদতে ক্লান্ত হাসান মিয়া একবার অচেতন হয়ে ভ্যানের ওপর পড়ে যান। তখন স্বজনেরা হাসানের মাথায় পানি ঢালেন।স্বজনেরা বলেন, জেসমিনের বাবার বাড়ি ত্রিশাল উপজেলার তেঁতুলিয়াপাড়া গ্রামে। ছোটবেলায় বজ্রপাতে মারা যান জেসমিনের মা। এর পর কাজ শুরু করেন জেসমিন। দেড় বছর আগে বিয়ে হয় হদ্দেরভিটা গ্রামের হাসানের সঙ্গে। বিয়ের পর পোশাক কারখানার কাজ ছেড়ে দেন স্বামীর কথায়। সংসারে সচ্ছলতার জন্য এক মাস আগে আবারও কাজ নেন ভালুকার একটি পোশাক কারখানায়। প্রতিদিন বাড়ি থেকে কাজে যেতেন জেসমিন। ঈশ্বরগঞ্জ উপজেলার মারুয়াখালী গ্রামের আলতাফ হোসেনও মারা গেছেন। তাঁর বোন রাহিমা খাতুনের আহাজারিতে আশপাশের মানুষের চোখে পানি চলে আসছিল। রাহিমা ভাইয়ের শোকে কাঁদতে কাঁদতে বলছিলেন, ‘আর কোনো দিন ভাইরে পাইতাম না। তোমরা আমার ভাইরে আইন্যা দেও।’নিহত অন্য দুজন হলেন ঈশ্বরগঞ্জ উপজেলার নওপাড়া গ্রামের সিরাজুল ইসলাম (৩৪) ও সদর উপজেলার চুরখাই গ্রামের লিটন মিয়া (২৭)। বাকি দুজনের পরিচয় এখনো পাওয়া যায়নি। ত্রিশাল থানার ভারপ্রাপ্ত কর্মকর্তা মাঈন উদ্দিন বলেন, সকালে শেরপুর থেকে ঢাকাগামী একটি বাসে ত্রিশাল উপজেলার বিভিন্ন গ্রামের মানুষ যাত্রী হয়ে ওঠেন। চেলেরঘাট এলাকায় বাসটির চাকা পাংচার হয়ে যায়। পরে বাসে থাকা পোশাক কারখানার শ্রমিকসহ অনেক যাত্রী নেমে অন্য বাসে উঠতে চেষ্টা করেন। একটি বাস এসে থামলে যাত্রীরা যখন উঠতে শুরু করবেন, তখন অন্য একটি বাস এসে যাত্রীদের চাপা দেয়। এতে ঘটনাস্থলে তিনজন ও ত্রিশাল উপজেলা স্বাস্থ্য কমপ্লেক্সে নেওয়ার পথে একজন মারা যান। ময়মনসিংহ মেডিকেল কলেজ হাসপাতালে চিকিৎসাধীন অবস্থায় আরও দুজনের মৃত্যু হয়। আরও পড়ুনময়মনসিংহে বাসে ওঠার সময় আরেক বাসের চাপায় নিহত ৫ থানা–পুলিশ আরও জানায়, চাকা ফেটে হওয়া বাসটি শেরপুর থেকে ঢাকাগামী একটি বাস। পরে যে বাসে লোকজন উঠতে যাচ্ছিল সেটি ভালুকার রাসেল স্পিনিং মিলের শ্রমিকদের বহন করা একটি বাস। এ দুটি বাস পুলিশ আটক করেছে। তবে যে বাসটি লোকজনকে চাপা দেয়, সেটি পালিয়ে গেছে। সে বাসের নাম জানা যায়নি।",Prothom Alo,https://www.prothomalo.com/bangladesh/district/2h96n5c02q
"মানিকগঞ্জে মহাসড়কে থেমে থাকা লেগুনায় বাসের ধাক্কা, নিহত ৪","ঢাকা-আরিচা মহাসড়কে দ্রুতগতির বাসের ধাক্কায় একটি লেগুনা খালে পড়ে তিন যাত্রী ও চালক নিহত হয়েছেন। দুর্ঘটনায় গুরুতর আহত হয়েছেন দুই যাত্রী। আজ বুধবার সকালে মানিকগঞ্জ সদর উপজেলার ভাটবাউর এলাকায় এ দুর্ঘটনা ঘটে। দুর্ঘটনার কারণে মহাসড়কে প্রায় দুই ঘণ্টা যানবাহন চলাচল বন্ধ থাকায় ঘটনাস্থলের উভয় পাশে কয়েক শ গাড়ি আটকা পড়ে।নিহত ব্যক্তিরা হলেন মানিকগঞ্জ সদর উপজেলার বাগজান পাথরাইল গ্রামের মহাদেব চন্দ্র মোদক (৫০), একই উপজেলার বাগজান গ্রামের মুনসুর আলীর স্ত্রী মালেকা বেগম (৫৫), একই গ্রামের আবদুল সালামের স্ত্রী হেনা আক্তার (৫০) ও ভাটবাউর গ্রামের লেগুনাচালক জাহিদ হোসেন (৩৪)। গোলড়া হাইওয়ে থানা–পুলিশ, ফায়ার সার্ভিস এবং স্থানীয় সূত্রে জানা গেছে, আজ সকালে জেলার ঘিওর উপজেলার তরা বাসস্ট্যান্ড থেকে পাঁচজন যাত্রী নিয়ে লেগুনাটি মানিকগঞ্জ বাসস্ট্যান্ড এলাকায় যাচ্ছিল। সকাল সাড়ে আটটার দিকে ঢাকা-আরিচা মহাসড়কের ভাটবাউর বাসস্ট্যান্ড থেকে যাত্রী ওঠানোর জন্য লেগুনাটি সড়কের পাশে দাঁড়ায়।এ সময় তরা এলাকার একটি শিল্পকারখানার স্টাফ বাস দ্রুতগতিতে পেছন থেকে ধাক্কা দিলে লেগুনাটি মহাসড়কের পাশের খালের পানিতে তলিয়ে যায়। খবর পেয়ে স্থানীয় লোকজন, পুলিশ ও ফায়ার সার্ভিসের কর্মীরা তলিয়ে যাওয়া লেগুনা থেকে চালকসহ ছয়জনকে উদ্ধার করেন। তাঁদের মধ্যে তিনজন ঘটনাস্থলে এবং হাসপাতালে নেওয়ার পথে অপর এক যাত্রী মারা যান।উদ্ধার হওয়া দুই যাত্রীকে মানিকগঞ্জ সদর হাসপাতালে পাঠানো হয়। তাঁদের মধ্যে আহত নাছির হোসেনকে মানিকগঞ্জ সদর হাসপাতালে ভর্তি করা হয়েছে। এ ছাড়া মুসা মিয়া নামের অপর যাত্রীকে ঢাকার পঙ্গু হাসপাতালে উন্নত চিকিৎসার জন্য পাঠানো হয়েছে। মানিকগঞ্জ ফায়ার সার্ভিসের সহকারী উপপরিচালক মো. শরিফুল ইসলাম বলেন, খবর পেয়ে তাঁরা ঘটনাস্থলে আসার পর খালের পানিতে ডুবে যাওয়া লেগুনা থেকে হতাহত ব্যক্তিদের উদ্ধার করেন। দুর্ঘটনাকবলিত লেগুনাটি উদ্ধারকারী ক্রেন দিয়ে ওঠানো হয়েছে।মানিকগঞ্জ ট্রাফিক পুলিশের পরিদর্শক (প্রশাসন) মেরাজ উদ্দিন বলেন, দুর্ঘটনার পর উদ্ধারকাজ চলার সময় ঢাকা-আরিচা মহাসড়কে প্রায় দুই ঘণ্টা যানবাহন চলাচল বন্ধ ছিল। পরে সকাল সাড়ে ১০টার দিকে মহাসড়কে যান চলাচল স্বাভাবিক হয়ে আসে।গোলড়া হাইওয়ে থানার ভারপ্রাপ্ত কর্মকর্তা (ওসি) সুখেন্দু বসু বলেন, যাত্রী নামানোর জন্য মহাসড়কের পাশে দাঁড়িয়ে থাকা অবস্থায় পেছন থেকে শিল্পপ্রতিষ্ঠান আকিজ গ্রুপের একটি স্টাফ বাস লেগুনাটিকে সজোরে ধাক্কা দিলে এ দুর্ঘটনা ঘটে। এ সময় খালের পানিতে পড়ে গিয়ে চারজন নিহত হন। লাশ ময়নাতদন্তের জন্য জেলা সদর হাসপাতালের মর্গে পাঠানো হয়েছে। ধাক্কা দেওয়া বাসটিকে আটক করার বিষয়টি নিশ্চিত করে তিনি বলেন, এ ঘটনায় সদর থানায় মামলার প্রস্তুতি চলছে।এদিকে দুর্ঘটনার পর জেলা প্রশাসক রেহেনা আক্তার ঘটনাস্থল পরিদর্শন করেছেন। তিনি নিহত ব্যক্তিদের প্রত্যেকের পরিবারের জন্য ২০ হাজার টাকা এবং আহত ব্যক্তিদের জন্য ৭ হাজার ৫০০ টাকার অর্থসহায়তা দিয়েছেন।",Prothom Alo,https://www.prothomalo.com/bangladesh/district/wof358gyz7
ময়মনসিংহে বাসে ওঠার সময় আরেক বাসের চাপায় নিহত ৫,"ময়মনসিংহের ত্রিশাল উপজেলার চেলেরঘাট এলাকায় ঢাকা-ময়মনসিংহ মহাসড়কে বাসের চাপায় পাঁচজন নিহত হয়েছেন। আজ বুধবার সকাল সোয়া সাতটার দিকে এ দুর্ঘটনা ঘটে। এতে বেশ কয়েকজন আহত হয়েছেন। দুর্ঘটনায় নিহত ব্যক্তিদের মধ্যে চারজনের পরিচয় জানা গেছে। তাঁরা হলেন ময়মনসিংহের ঈশ্বরগঞ্জের মারুয়াখালি গ্রামের আলতাফ হোসেন (৬৫), ত্রিশালের হদ্দেরভিটা গ্রামের জেসমিন আক্তার (২৬), নওপাড়া গ্রামের সিরাজুল ইসলাম (৩৪) ও ময়মনসিংহ সদর উপজেলার চুরখাই গ্রামের লিটন মিয়া (২৭)। আরেকজনের পরিচয় পাওয়া যায়নি।   ত্রিশাল থানার ভারপ্রাপ্ত কর্মকর্তা (ওসি) মঈনউদ্দীন মুঠোফোনে প্রথম আলোকে বলেন, শেরপুর থেকে ঢাকাগামী একটি বাস আজ সকালে চেলেরঘাট এলাকায় বিকল হয়ে যায়। ওই বাসে পোশাক কারখানার বেশ কয়েকজন শ্রমিক ছিলেন। বিকল হওয়া বাসটি মেরামত করতে সময় লাগবে ভেবে ওই শ্রমিকদের অনেকে অন্য বাসে ওঠার জন্য রাস্তায় দাঁড়িয়ে অপেক্ষা করছিলেন। এ সময় একটি বাস থামলে শ্রমিকেরা তাতে উঠতে যান। পেছন থেকে অপর একটি বাস এসে তাঁদের চাপা দেয়। এতে ঘটনাস্থলেই তিনজন এবং পরে দুজন মারা যান। ",Prothom Alo,https://www.prothomalo.com/bangladesh/district/i6gvhr3ko4
"সিদ্ধিরগঞ্জে কাভার্ড ভ্যানের পেছনে পিকআপ ভ্যানের ধাক্কা, নিহত ২","নারায়ণগঞ্জের সিদ্ধিরগঞ্জে একটি পিকআপ ভ্যান নিয়ন্ত্রণ হারিয়ে কাভার্ড ভ্যানের পেছনে ধাক্কা দিলে দুজনের মৃত্যু হয়েছে। আজ মঙ্গলবার ভোরে ঢাকা-চট্টগ্রাম মহাসড়কের শিমরাইল ডাচ্‌বাংলা ব্যাংকের মোড়ে এ ঘটনা ঘটে। নিহত দুজন হলো কুমিল্লার মেঘনা থানা এলাকার জগদীশ চন্দ্র দাসের ছেলে চিন্তা চন্দ্র দাস (৬০); অপরজন অজ্ঞাতনামা এক পুরুষ। প্রত্যক্ষদর্শীদের বরাত দিয়ে কাঁচপুর হাইওয়ে থানার শিমরাইল ক্যাম্পের পরিদর্শক শরফুদ্দিন আহমেদ প্রথম আলোকে বলেন, ভোর পাঁচটার দিকে ঢাকা-চট্টগ্রাম মহাসড়কের সিদ্ধিরগঞ্জের শিমরাইল ডাচ্‌বাংলা ব্যাংকের সামনে ঢাকাগামী কাভার্ড ভ্যানের পেছনে খালি একটি পিকআপ ভ্যান সজোরে ধাক্কা দেয়। পিকআপ ভ্যানটি দুমড়েমুচড়ে যায়। ঘটনাস্থলে মারা যান পিকআপ ভ্যানের আরোহী চিন্তা চন্দ্র দাস। আহত ব্যক্তিকে ঢাকা মেডিকেল কলেজ হাসপাতালে পাঠানো হলে সেখানে তাঁর মৃত্যু হয়। পুলিশ জানায়, খালি পিকআপ ভ্যানটি যাত্রাবাড়ীতে মাছ আনার জন্য যাচ্ছিল। পিকআপ ভ্যানে থাকা চিন্তা চন্দ্র দাস মাছ ব্যবসায়ী ছিলেন। অজ্ঞাতনামা ব্যক্তি পিকআপ ভ্যানের চালক নাকি আরোহী, তা এখনো নিশ্চিত হওয়া যায়নি। পুলিশ কর্মকর্তা শরফুদ্দিন আরও বলেন, নিহত অপর ব৵ক্তির পরিচয় শনাক্তের চেষ্টা চলছে। এ ঘটনায় সিদ্ধিরগঞ্জ থানায় মামলা করা হয়েছে। পিকআপ ভ্যান ও কাভার্ড ভ্যান দুটি আটক করা হয়েছে।",Prothom Alo,https://www.prothomalo.com/bangladesh/district/vy1hthyxec
"চিঠিপত্র
শিশুর যাতায়াত হোক নিরাপদ ও ঝুঁকিমুক্ত","জন্মমুহূর্ত থেকেই সন্তানের নিরাপত্তা মা-বাবার চিন্তার বিষয়। গাড়িতে করে শিশুদের নিয়ে ভ্রমণে গেলে অতিরিক্ত সতর্কতা অবলম্বন করা উচিত। কেননা, সামান্য অসচেতন হলেই বড় দুর্ঘটনার মুখে পড়তে পারেন।অনেক সময় শিশুরা অন্যমনস্ক থাকে, যার ফলে ঝুঁকির আশঙ্কা আরও বেড়ে যায়। বাংলাদেশ যাত্রী কল্যাণ সমিতির ২০২২ সালের পর্যবেক্ষণে বলা হয়, সড়ক দুর্ঘটনায় ৫৮৮টি শিশু নিহত এবং ৭৯৪টি শিশু আক্রান্ত হয়। বিষয়টা কতটা দুঃখজনক, ভেবে দেখেছেন?এসব ভয়াবহ দুর্ঘটনা রোধকল্পে সবার সচেতন পদক্ষেপ নিতে হবে, যাতে আর কোনো শিশুর জীবন অঙ্কুরেই বিনাশ হয়ে না যায়! যানবাহনের সুরক্ষা সর্বোচ্চ অগ্রাধিকারে হওয়া উচিত। সাম্প্রতিক কালে বাড়তে থাকা সড়ক দুর্ঘটনার সংখ্যা যা চোখে আঙুল দিয়ে দেখিয়ে দিয়েছে। নিজের সুরক্ষার পাশাপাশি সমান গুরুত্বপূর্ণ হলো গাড়ির যাত্রীদের নিরাপত্তা নিশ্চিত করা, বিশেষ করে যখন গাড়িতে শিশুরা ভ্রমণ করে। সামান্য অসচেতন হলেই বড় দুর্ঘটনার মুখে পড়তে পারে। গত বছরের ২৭ ডিসেম্বরে গেজেট আকারে প্রকাশিত বিধিমালায় শিশুযাত্রীর জন্য সিটবেল্ট বাঁধাসংক্রান্ত নির্দিষ্ট বিধান কর্তৃপক্ষ প্রজ্ঞাপনের মাধ্যমে জারির কথা বলা হলেও শিশু–আসনের বিষয়ে কোনো বিধান অন্তর্ভুক্ত করা হয়নি। উচ্চগতির যুগে চালকদের বেপরোয়া গাড়ি চালনায় ভ্রমণের সময় শিশুর ঝুঁকি বেড়ে যায়। অতএব, শিশুদের নিরাপদ পরিবহনের জন্য শিশুদের উপযোগী সুরক্ষিত আসন অত্যন্ত জরুরি।উন্নত দেশের মতোই বাংলাদেশে শিশু সুরক্ষায় স্ট্যান্ডার্ড সিটবেল্ট দিয়ে গাড়িতে শিশুর আসন নিশ্চিত করতে হবে, যাতে দুর্ঘটনায় শিশু সুরক্ষিত থাকে। কারণ, সড়ক দুর্ঘটনায় যখন বড় ধরনের কোনো সংঘর্ষ ঘটে, তখন দেখা যায়, মায়ের কোলে বসিয়ে রাখা শিশুটি ছিটকে গিয়ে মারাত্মকভাবে আঘাতপ্রাপ্ত হয়ে মৃত্যুর কোলে ঢোলে পড়ে। যদি শিশুটি একটি শিশুনিরাপত্তা আসনে থাকত, তাহলে দুর্ঘটনার আঘাত থেকে রক্ষা পেত।সড়ক দুর্ঘটনা রোধে বাংলাদেশ সরকার বিভিন্ন পদক্ষেপ গ্রহণ করছে, যার মধ্যে অন্যতম হলো সড়ক পরিবহন আইন ২০১৮। তবে আইনটি যুগোপযোগী হওয়া সত্ত্বেও এর কিছু সীমাবদ্ধতা রয়েছে। এ আইনে গতিসীমা লঙ্ঘনের বিধান বর্ণিত থাকলেও গতিসীমা নির্ধারণ কিংবা পর্যবেক্ষণের নির্দেশনা ও পরিকল্পনা উল্লেখ করা হয়নি। এ ছাড়া যাত্রীদের সিটবেল্ট ব্যবহারের বাধ্যবাধকতা ও শিশুদের ক্ষেত্রে চাইল্ড রেস্ট্রেইন বা শিশুদের জন্য নিরাপদ আসন ব্যবহারের বাধ্যবাধকতা আইনটিতে নেই। একজন অভিভাবক হিসেবে গাড়িতে ভ্রমণ করার সময় সবচেয়ে গুরুত্বপূর্ণ কাজগুলোর মধ্যে একটি হলো আপনার সন্তানকে নিরাপদ রাখা। গাড়িতে আপনার সন্তানের যে ধরনের আসন প্রয়োজন, তা নির্ভর করে আপনার সন্তানের বয়স, আকার, বিকাশের প্রয়োজনীয়তাসহ বিভিন্ন বিষয়ের ওপর। একটি শিশু সুরক্ষা আসন, যাকে কখনো কখনো শিশু সুরক্ষা আসন, শিশু সংযম ব্যবস্থা, শিশু–আসন, শিশুর আসন, গাড়ির আসন বা একটি বুস্টার সিট বলা হয়। এটি এমন একটা আসন, যা বিশেষভাবে গাড়ির সংঘর্ষের সময় শিশুদের আঘাত বা মৃত্যুর হাত থেকে রক্ষা করতে পারে।বিশ্ব স্বাস্থ্য সংস্থার তথ্যানুযায়ী, সড়ক দুর্ঘটনা ১ থেকে ১৪ বছর বয়সী শিশুদের মৃত্যুর প্রধান কারণ হয়ে দাঁড়িয়েছে। গ্লোবাল রোড সেফটি পার্টনারশিপের এক তথ্যানুযায়ী, যানবাহনে শিশুদের জন্য সুরক্ষিত আসন ব্যবহার করলে ছোট শিশুদের ক্ষেত্রে প্রায় ৭০ শতাংশ এবং বড় শিশুদের ক্ষেত্রে ৫৪ থেকে ৮০ শতাংশ শিশুমৃত্যুর হার কমবে।ইউএনবির প্রতিবেদন অনুযায়ী, ২০২৩ সালের প্রথম তিন মাসের তুলনায় দ্বিতীয় ভাগে (এপ্রিল-জুন) সড়ক দুর্ঘটনায় শিশুমৃত্যুর হার ১৬ দশমিক ৬ শতাংশ বেড়ে গেছে। দ্য ফাইন্যান্সিয়াল এক্সপ্রেসের প্রতিবেদন অনুযায়ী, এপ্রিল ২০২২ পর্যন্ত গত ২৮ মাসে সড়ক দুর্ঘটনায় ১ হাজার ৬৭৪টি শিশুর মৃত্যু হয়। সেন্টার ফর ডিজিজ কন্ট্রোল অ্যান্ড প্রিভেনশনের (সিডিসি) তথ্যানুসারে, যানবাহনে শিশুবান্ধব আসনের ব্যবহার শিশুদের সড়ক দুর্ঘটনায় আঘাতের ঝুঁকি ৭১ থেকে ৮২ শতাংশ হ্রাস করে। সড়কে শিশুমৃত্যু ঠেকাতে গাড়িতে সিটবেল্ট বাঁধা, যানবাহনে শিশুদের উপযোগী সিটের ব্যবস্থা করার পরামর্শ বিশেষজ্ঞদের। দুর্ঘটনায় শিশুদের আঘাত প্রতিরোধ করার সর্বোত্তম উপায় হলো গাড়িতে ভ্রমণ করার সময় তাদের সঠিকভাবে যত্ন নেওয়া। শিশু সুরক্ষার আসন এমন একটি আসন, যা বিশেষত বাচ্চাদের গাড়ির সংঘর্ষের সময় আঘাত বা মৃত্যুর হাত থেকে রক্ষা করে। শিশু–আসনের পক্ষে কারণগুলোর মধ্য অন্যতম হচ্ছে সড়কে দুর্ঘটনার ক্ষেত্রে শিশু–আসন থাকায় শিশুকে সুরক্ষা রাখে, ধাক্কা ছাড়াই এবং সর্বাধিক গতির অসুস্থতার প্রভাবসহ একটি নিরাপদ ভ্রমণ প্রদান করে। সড়ক দুর্ঘটনায় শিশুমৃত্যুর হার বৃদ্ধির কারণগুলোর মধ্যে অন্যতম হচ্ছে দেশের সড়ক ও সড়ক পরিবহন শিশুবান্ধব না হওয়া, গাড়িতে শিশুদের উপযুক্ত আসনের ব্যবস্থা না থাকা, সড়ক ও সড়ক পরিবহনব্যবস্থা শিশুদের জন্য নিরাপদ না করা ইত্যাদি।আমাদের দেশে পরিবহনে শিশু–আসন তৈরি করার কোনো আইনি বিধিবিধান নেই। তাই বর্তমান নীতিমালায় শিশু–আসন বাস্তবায়নে একটি সংযোজন প্রয়োজন। দেশে সঠিকভাবে শিশুনিরাপত্তা আসন ব্যবহার করা হলে যাত্রীবাহী গাড়িতে শিশুমৃত্যু কমাতে সহায়তা করবে।  আমাদের দেশের গাড়িগুলো শিশু–আসন খুবই জরুরি। শিশু–আসনের ক্ষেত্রে নতুন আইন প্রণয়ন করে তা অতি দ্রুত বাস্তবায়ন করা হোক। প্রতিবছরে সড়কে আমাদের দেশে অভাবনীয় শিশুর প্রাণ ঝরে যাচ্ছে। আর এই মৃত্যুর হাত থেকে শিশুদের সুরক্ষা রাখতে শিশু–আসন আইন প্রণয়ন ও তা বাস্তবায়ন চাই।সড়ক পরিবহন আইন ২০১৮-তে শিশুদের সুরক্ষিত আসন নিয়ে কোনো কিছু বলা নেই। কিন্তু আমাদের দেশের যানবাহনে শিশু-আসন খুবই জরুরি। তাই বিষয়টি অগ্রাধিকার দিয়ে যানবাহনে (বিশেষ করে ছোট গাড়িতে) শিশুদের জন্য সুরক্ষিত আসন প্রচলনে আইন আবশ্যক। পাশাপাশি সড়ক ব্যবহারকারীদের নিরাপত্তা নিশ্চিত করতে জাতিসংঘের ঘোষিত ‘সেফ সিস্টেম অ্যাপ্রোচ’ অনুযায়ী একটি আলাদা আইন প্রণয়নের দাবি ঢাকা আহছানিয়া মিশনের। কারণ, বর্তমান আইনটি সম্পূর্ণরূপে মোটরযান–সংক্রান্ত আইন, যেখানে সড়ক ব্যবহারকারীদের নিরাপত্তার বিষয়টি অনুপস্থিত।তরিকুল ইসলামঅ্যাডভোকেসি অফিসার, কমিউনিকেশনরোড সেফটি প্রকল্প, ঢাকা আহছানিয়া মিশন।",Prothom Alo,https://www.prothomalo.com/opinion/letter/q5tjm5u2io
"চট্টগ্রামে সড়কে শৃঙ্খলা ফেরানোর দাবিতে বিক্ষোভ, দুই ঘণ্টা বাস চলাচল বন্ধ","চট্টগ্রাম, কক্সবাজার ও বান্দরবান সড়কে শৃঙ্খলা ফেরানো, অনিয়ন্ত্রিত বাস চলাচল বন্ধসহ বিভিন্ন দাবিতে চট্টগ্রামে বিক্ষোভ ও মানববন্ধন করেছেন পরিবহন শ্রমিক–মালিকেরা। আজ সোমবার সকাল ১০টা থেকে দুপুর ১২টা পর্যন্ত এই কর্মসূচি পালন করা হয়। এ সময় চট্টগ্রাম থেকে আনোয়ারা, পটিয়া, বাঁশখালী, কক্সবাজার ও বান্দরবানগামী বাস বন্ধ রাখা হয়। এতে ভোগান্তিতে পড়েন যাত্রীরা।চট্টগ্রাম নগরের কর্ণফুলী শাহ আমানত সেতুর উত্তর পারে বশিরুজ্জামান চত্বর এলাকায় এ কর্মসূচি পালন করা হয়। কর্মসূচির আয়োজন করে পরিবহন মালিক-শ্রমিক ঐক্য পরিষদ।সমাবেশে বাংলাদেশ সড়ক পরিবহন শ্রমিক ফেডারেশন পূর্বাঞ্চল কমিটির সভাপতি মৃণাল চৌধুরী বলেন, নিয়মের তোয়াক্কা না করে কক্সবাজার সড়কে প্রতিনিয়ত দ্বিতল বাস চলাচল করছে। এ সময় পরিবহন নেতারা বলেন, চট্টগ্রাম থেকে কক্সবাজার ও বান্দরবান সড়কে বিশৃঙ্খলভাবে যানবাহন চলাচল করছে। কক্সবাজার সড়কের প্রশস্ততা কম। কোনো কোনো স্থানে ১৮ ফুটের মতো। কিন্তু এ সড়কে দ্বিতল স্লিপার কোচ নিয়মিত যাতায়াত করছে। ফলে কিছুটা ছোট আকারের বাস চলাচলে ভোগান্তি পোহাতে হচ্ছে। অনুমোদনহীন দ্বিতল বাস চলাচল নিষিদ্ধ করার দাবি জানান তাঁরা। দাবি না মানলে লাগাতার কর্মসূচির হুঁশিয়ারি দেওয়া হয়।সমাবেশে সভাপতিত্ব করেন বৃহত্তর চট্টগ্রাম সড়ক পরিবহন মালিক শ্রমিক সংগ্রাম পরিষদের আহ্বায়ক কফিল উদ্দিন। সঞ্চালনা করেন মালিক শ্রমিক ঐক্য পরিষদের সদস্যসচিব মোহাম্মদ মহিউদ্দিন চৌধুরী। বক্তব্য দেন চট্টগ্রাম দক্ষিণাঞ্চল, কক্সবাজার, বান্দরবান জেলা সড়ক পরিবহন মালিক শ্রমিক ঐক্য পরিষদের জ্যেষ্ঠ যুগ্ম আহ্বায়ক মোহাম্মদ মুছা, চট্টগ্রাম বহদ্দারহাট আঞ্চলিক বাস টার্মিনাল পরিচালনা কমিটির ভারপ্রাপ্ত সাধারণ সম্পাদক মো. ইউনুছ, বৃহত্তর চট্টগ্রাম সড়ক পরিবহন মালিক শ্রমিক সংগ্রাম পরিষদের সদস্যসচিব অলি আহামদ প্রমুখ। দুর্ভোগে যাত্রীরাবাস চলাচল বন্ধ রেখে বিক্ষোভ সমাবেশ করায় ভোগান্তিতে পড়েছেন যাত্রীরা। কক্সবাজারের সুগন্ধা এলাকার বাসিন্দা মুন্নি বেগম দুই দিন আগে চট্টগ্রাম মেডিকেল কলেজ হাসপাতালে চিকিৎসা নিতে আসেন। হাতে ব্যথা পেয়েছিলেন তিনি। চিকিৎসা শেষে বাড়ি ফেরার সময় আজ সকাল ১০টায় শাহ আমানত সেতু এলাকায় আসেন তিনি।বেলা ১১টার দিকে মুন্নি বেগম প্রথম আলোকে বলেন, তাঁর অসুস্থ শরীর। কিন্তু বাসের জন্য অপেক্ষা করতে হচ্ছে। কলকাতার বেহালা থেকে স্ত্রীকে নিয়ে বাংলাদেশে ঘুরতে এসেছেন অবসরপ্রাপ্ত ব্যাংক কর্মকর্তা মলয় হালদার। তাঁকেও পাওয়া গেল শাহ আমানত সেতু এলাকায়। কক্সবাজারে যাবেন ঘুরতে তাঁরা।মলয় হালদার প্রথম আলোকে বলেন, বিভিন্ন কাউন্টারে বলা হয়েছে দুপুরের পর বাস ছাড়বে।শুধু এই যাত্রীরা নন, শাহ আমানত সেতু চত্বরে বাসের জন্য অর্ধশতাধিক যাত্রীকে অপেক্ষা করতে দেখা গেছে। তাঁদের কেউ যাচ্ছিলেন কক্সবাজার, কেউ পটিয়া, কেউ বাঁশখালীতে। বাস চলাচল বন্ধ থাকায় অনেকেই ক্ষোভ প্রকাশ করেন।",Prothom Alo,https://www.prothomalo.com/bangladesh/fwgz03u962
"রোড সেফটি ফাউন্ডেশন
সেপ্টেম্বরে সড়কে প্রতিদিন গড়ে ১৩ জনের প্রাণহানি","দেশে সড়ক দুর্ঘটনায় গত সেপ্টেম্বর মাসে প্রতিদিন ১৩ জনের বেশি মানুষের প্রাণহানি হয়েছে। এর মধ্যে মোটরসাইকেল দুর্ঘটনায় নিহত মানুষের সংখ্যা ছিল বেশি। সড়ক দুর্ঘটনা নিয়ে কাজ করা সংগঠন রোড সেফটি ফাউন্ডেশন আজ রোববার এক সংবাদ বিজ্ঞপ্তিতে এসব তথ্য জানিয়েছে। সংগঠনটির হিসাবে, গত মাসে দেশে ৩৯৮টি সড়ক দুর্ঘটনায় ৩৯৪ জনের মৃত্যু হয়েছে। আহত হয়েছেন ৭৮৩ জন। নিহত ব্যক্তিদের ৫৩ জন শিশু ও ৪৮ জন নারী। দেশের ৯টি জাতীয় দৈনিক, ৭টি নিউজ পোর্টাল ও ইলেকট্রনিক সংবাদমাধ্যমের তথ্যের ভিত্তিতে এই প্রতিবেদন তৈরি করা হয়েছে।যাত্রীদের অধিকার রক্ষায় কাজ করা সংগঠন বাংলাদেশ যাত্রী কল্যাণ সমিতি গতকাল শনিবার দেওয়া এক হিসাবে জানিয়েছে, গত মাসে সড়ক দুর্ঘটনায় দেশে ৪১৭ জনের মৃত্যু হয়েছে। রোড সেফটি ফাউন্ডেশনের হিসাবে, গত মাসে মোটরসাইকেল দুর্ঘটনায় সবচেয়ে বেশি—১৫১, তিন চাকার যানে (ইজিবাইক, সিএনজি, অটোরিকশা, অটোভ্যান, মিশুক, লেগুনা, টেম্পু) ৬৮ এবং স্থানীয়ভাবে তৈরি যানে (নছিমন, আলমসাধু, পাখিভ্যান, টমটম, মাহিন্দ্র, ডাইসু) ২৪ জন নিহত হন।সবচেয়ে কম মৃত্যু বাইসাইকেল, রিকশা, ভ্যান, প্রাইভেট কার ও মাইক্রোবাসে। এসব দুর্ঘটনায় ৪৯ জন চালক, চালকের সহকারী ও যাত্রী মারা গেছেন। এ ছাড়া সড়কে ৯৭ জন পথচারী নিহত হয়েছেন। সবচেয়ে বেশি ১৮৩টি দুর্ঘটনা ঘটেছে আঞ্চলিক সড়কে। জাতীয় মহাসড়কে দুর্ঘটনা ১৩৯টি। এ ছাড়া গত মাসে ১৪টি নৌ দুর্ঘটনায় ২৩ জন নিহত হয়েছেন। আহত হয়েছেন ছয়জন এবং দুজন নিখোঁজ রয়েছেন। আর রেলপথে ৩৩টি দুর্ঘটনায় ৩৮ জন মারা গেছেন। আহত হয়েছেন ২২ জন।",Prothom Alo,https://www.prothomalo.com/bangladesh/jbdv2amrlz
জামালপুরে কর্মস্থলে যাওয়ার পথে বালুবাহী ট্রাকের ধাক্কায় চিকিৎসক নিহত,"জামালপুর শহরে থেকে মোটরসাইকেল চালিয়ে কর্মস্থলে যাওয়ার পথে বালুবাহী ট্রাকের ধাক্কায় এক চিকিৎসকের মৃত্যু হয়েছে। আজ রোববার সকাল সাড়ে ১০টার দিকে জামালপুর-ময়মনসিংহ মহাসড়কের জয়রামপুর এলাকায় এ ঘটনা ঘটে। নিহত চিকিৎসকের নাম হাফিজুর রহমান (৩২)। তিনি জামালপুর সদর উপজেলার মেষ্টা এলাকার মো. দুলাল উদ্দিনের ছেলে। তিনি সদর উপজেলার নান্দিনা উপস্বাস্থ্যকেন্দ্রের মেডিকেল অফিসার ছিলেন। জামালপুর জেনারেল হাসপাতাল ও স্থানীয় সূত্রে জানা গেছে, শহর থেকে নিজের মোটরসাইকেল চালিয়ে ওই চিকিৎসক কর্মস্থল নান্দিনা উপস্বাস্থ্যকেন্দ্রে যাচ্ছিলেন। জামালপুর-ময়মনসিংহ মহাসড়কের জয়রামপুর এলাকায় পৌঁছালে ব্রহ্মপুত্র নদ থেকে একটি বালুবাহী ট্রাক ওই সড়কে উঠেই তাঁর মোটরসাইকেলে ধাক্কা দেয়। সড়কে পড়ে গিয়ে তিনি মাথায় আঘাত পান এবং ঘটনাস্থলেই তাঁর মৃত্যু হয়। এরপর স্থানীয় লোকজন তাঁকে জামালপুর জেনারেল হাসপাতালে নিয়ে যান। খবর পেয়ে পুলিশ ঘটনাস্থলে গিয়ে বালুবাহী ট্রাকটিকে জব্দ করে থানায় নিয়ে যায়। জামালপুর সদর থানার ভারপ্রাপ্ত কর্মকর্তা (ওসি) কাজী শাহনেওয়াজ প্রথম আলোকে বলেন, খবর পাওয়ার সঙ্গে সঙ্গে ঘটনাস্থলে পুলিশ পাঠানো হয়। ঘটনাস্থল থেকে ট্রাকটিকে জব্দ করা হয়েছে। তবে ট্রাকের চালক পালিয়ে গেছেন। এ ঘটনায় নিহত ব্যক্তির পরিবারের পক্ষ থেকে লিখিত অভিযোগ দিলে আইনগত ব্যবস্থা নেওয়া হবে।",Prothom Alo,https://www.prothomalo.com/bangladesh/district/bhz943lpqe
সরাইলে ট্রাক-পিকআপ ভ্যানের মুখোমুখি সংঘর্ষে এক চালক নিহত,"ব্রাহ্মণবাড়িয়ার সরাইল উপজেলায় ঢাকাগামী ট্রাকের সঙ্গে বিপরীত দিক থেকে আসা মাছবোঝাই পিকআপ ভ্যানের মুখোমুখি সংঘর্ষে একজন নিহত হয়েছেন। আজ রোববার ভোর সাড়ে পাঁচটার দিকে ঢাকা-সিলেট মহাসড়কের সরাইল উপজেলার নোয়াগাঁও ইউনিয়নের বারিউড়া এলাকায় এ ঘটনা ঘটে।দুর্ঘটনায় নিহত ব্যক্তির নাম জাকির হোসেন (৩২)। তিনি পিকআপ ভ্যানটির চালক ছিলেন। জাকির হোসেন জেলার আশুগঞ্জ উপজেলার যাত্রাপুর গ্রামের ফজলু মিয়ার ছেলে। পুলিশ ও স্থানীয় সূত্রে জানা গেছে, আজ ভোরে মাছবোঝাই পিকআপ ভ্যান নিয়ে সরাইলের বারিউড়া এলাকা দিয়ে যাচ্ছিলেন জাকির হোসেন। এ সময় সিলেট থেকে ঢাকাগামী বেপরোয়া গতির একটি ট্রাকের সঙ্গে তাঁর পিকআপ ভ্যানের মুখোমুখি সংঘর্ষ হয়। এতে পিকআপ ভ্যানের চালক জাকির হোসেন ঘটনাস্থলেই মারা যানসরাইল খাঁটিহাতা হাইওয়ে থানার ভারপ্রাপ্ত কর্মকর্তা আকুল চন্দ্র বিশ্বাস প্রথম আলোকে বলেন, লাশ উদ্ধার করে থানায় রাখা হয়েছে। যানবাহন দুটি জব্দ করা হয়েছে। এ ব্যাপারে থানায় সড়ক আইনে মামলার প্রস্তুতি চলছে।",Prothom Alo,https://www.prothomalo.com/bangladesh/district/he2urbah4u
যশোরে মোটরসাইকেলের নিয়ন্ত্রণ হারিয়ে প্রাণ গেল দুই বন্ধুর,"যশোরের শার্শা উপজেলায় মোটরসাইকেলের নিয়ন্ত্রণ হারিয়ে গোলাম ফারুক (৩৯) ও সোহেল রানা (৩৫) নামের দুই বন্ধু নিহত হয়েছেন। আজ শনিবার ভোরে যশোর-বেনাপোল মহাসড়কের শার্শা উপজেলা শহরে এ দুর্ঘটনা ঘটে।সড়ক দুর্ঘটনায় নিহত গোলাম ফারুক যশোর শহরের কাজীপাড়া এলাকার আবদুর জলিলের ছেলে এবং সোহেল রানা শহরের ঘোপ সেন্ট্রাল রোডের সোবহান সরদারের ছেলে। স্থানীয় বাসিন্দা ও পুলিশের সঙ্গে কথা বলে জানা গেছে, মোটরসাইকেল আরোহী তিন বন্ধু বেনাপোল থেকে যশোরের দিকে যাচ্ছিলেন। শার্শা উপজেলা শহরের ভূমি কার্যালয়ের সামনে পৌঁছালে রাস্তা পার হতে যাওয়া এক পথচারীকে বাঁচাতে গিয়ে মোটরসাইকেল নিয়ন্ত্রণ হারিয়ে ফেলে। এ সময় গাছের সঙ্গে ধাক্কা লেগে ঘটনাস্থলেই সোহেল রানা নিহত হন। খবর পেয়ে বেনাপোল ফায়ার সার্ভিসের কর্মীরা আহত অবস্থায় গোলাম ফারুক ও তাঁদের আরেক বন্ধু রাজকুমারকে উদ্ধার করে শার্শা উপজেলা স্বাস্থ্য কমপ্লেক্সে নিয়ে যান। সেখানে চিকিৎসক গোলাম ফারুককে মৃত ঘোষণা করেন। আহত রাজকুমার উপজেলা স্বাস্থ্য কমপ্লেক্সে চিকিৎসাধীন। তিনি যশোরের মনিরামপুর উপজেলার নেহালপুর গ্রামের জয়দেব কুমারের ছেলে বলে জানা গেছে। নাভারন হাইওয়ে থানার ভারপ্রাপ্ত কর্মকর্তা আবদুল্লাহ আল মামুন বলেন, দুর্ঘটনার খবর পেয়ে ঘটনাস্থল থেকে মোটরসাইকেলটি উদ্ধার করা হয়েছে। নিহত ব্যক্তিদের স্বজনদের কোনো অভিযোগ না থাকায় ময়নাতদন্ত ছাড়াই লাশ হস্তান্তর করা হয়েছে।",Prothom Alo,https://www.prothomalo.com/bangladesh/district/1xieo63rdl
বরগুনায় সড়ক দুর্ঘটনায় এনএসআই কর্মকর্তা নিহত,"বরগুনার বামনা উপজেলায় ট্রাক ও মোটরসাইকেলের মুখোমুখি সংঘর্ষে জয় দে নামের জাতীয় নিরাপত্তা গোয়েন্দা (এনএসআই) সংস্থার এক কর্মকর্তা নিহত হয়েছেন। আজ শনিবার দুপুর সোয়া ১২টার দিকে উপজেলা সদরের ফায়ার সার্ভিসের কার্যালয়-সংলগ্ন সোনাখালী এলাকায় পাথরঘাটা-বামনা সড়কে এ দুর্ঘটনা ঘটে।সূত্র জানায়, নিহত জয় দে চট্টগ্রামের পটিয়া উপজেলার বাসিন্দা। তিনি এনএসআইয়ের মাঠ কর্মকর্তা হিসেবে কর্মরত ছিলেন। দুর্ঘটনায় মেহেদী হাসান নামের আরেক মাঠ কর্মকর্তা গুরুতর আহত হয়েছেন। তাঁকে বরিশালের শের-ই-বাংলা মেডিকেল কলেজ হাসপাতালে ভর্তি করা হয়েছে। মেহেদী হাসানের বাড়ি পিরোজপুরের ভান্ডারিয়া উপজেলায়। প্রত্যক্ষদর্শী ও স্থানীয় লোকজনের সঙ্গে কথা বলে জানা গেছে, আজ দুপুরে বরগুনা থেকে মোটরসাইকেলে বামনায় যাচ্ছিলেন এনএসআইয়ের দুই কর্মকর্তা। দুপুর সোয়া ১২টার দিকে পাথরঘাটা-বামনা সড়কের বামনা ফায়ার সার্ভিস কার্যালয়-সংলগ্ন সোনাখালী এলাকায় তাঁদের বহনকারী মোটরসাইকেলের সঙ্গে একটি ট্রাকের মুখোমুখি সংঘর্ষ হয়। এতে ঘটনাস্থলেই এনএসআই কর্মকর্তা জয় দে নিহত হন। গুরুতর আহত হন আরেক কর্মকর্তা মেহেদী হাসান। আশঙ্কাজনক অবস্থায় তাঁকে উদ্ধার করে বামনা উপজেলা স্বাস্থ্য কমপ্লেক্সে নিয়ে প্রাথমিক চিকিৎসা দেওয়া হয়। পরে তাঁকে বরিশালের শের-ই-বাংলা মেডিকেল কলেজ হাসপাতালে পাঠানো হয়। দুর্ঘটনায় মোটরসাইকেলটি দুমড়েমুচড়ে যায়। বামনা উপজেলা স্বাস্থ্য ও পরিবার পরিকল্পনা কর্মকর্তা মনিরুজ্জামান প্রথম আলোকে বলেন, জয় দে ঘটনাস্থলেই নিহত হন। মেহেদী হাসান বুকে আঘাত পেয়েছেন। হাসপাতালে নিয়ে আসার পর তাঁর কান দিয়ে রক্ত পড়ছিল। প্রাথমিক চিকিৎসা দিয়ে আশঙ্কাজনক অবস্থায় দ্রুত তাঁকে বরিশালের শের-ই-বাংলা মেডিকেল কলেজ হাসপাতালে পাঠানো হয়েছে।বামনা থানার ভারপ্রাপ্ত কর্মকর্তা মাইনুল ইসলাম প্রথম আলোকে বলেন, ট্রাকটিকে জব্দ করা হয়েছে। তবে ট্রাকের চালক ও তাঁর সহকারী পালিয়ে গেছেন। পুলিশ ট্রাকচালক ও মালিকের পরিচয় শনাক্তের চেষ্টা চালাচ্ছে।",Prothom Alo,https://www.prothomalo.com/bangladesh/district/5kauboq7ij
সোনাগাজীতে বাস ও মোটরসাইকেলের মুখোমুখি সংঘর্ষে মাদ্রাসাশিক্ষক নিহত,"ফেনীর সোনাগাজীতে বাস ও মোটরসাইকেলের মুখোমুখি সংঘর্ষে আবদুল কাইয়ুম (৩০) নামের এক মাদ্রাসাশিক্ষক নিহত হয়েছেন। গতকাল বৃহস্পতিবার সন্ধ্যায় ফেনী-সোনাগাজী সড়কের ডাক বাংলা এলাকায় এ ঘটনা ঘটে। আবদুল কাইয়ুম উপজেলার চর দরবেশ ইউনিয়নে দক্ষিণ চর সাহাভিকারী এলাকার হোসাইন আহমদের ছেলে। তিনি জেলার ছাগলনাইয়া উপজেলার একটি কওমি মাদ্রাসায় শিক্ষকতা করতেন। নিহত ব্যক্তির চাচা আবদুল জলিল প্রত্যক্ষদর্শীদের বরাত দিয়ে বলেন, গতকাল সন্ধ্যায় মাদ্রাসায় ফেরার পথে উপজেলার ডাক বাংলা এলাকায় একটি যাত্রীবাহী বাসের সঙ্গে আবদুল কাইয়ুমের মোটরসাইকেলের মুখোমুখি সংঘর্ষ হয়। এ সময় সড়কে ছিটকে পড়ে ঘটনাস্থলেই মারা যান তিনি। সোনাগাজী মডেল থানার উপপরিদর্শক (এসআই) মো. মাহবুব আলম সরকার প্রথম আলোকে বলেন, খবর পেয়ে তিনি পুলিশ নিয়ে দ্রুত ঘটনাস্থলে এসে দেখতে পান, সড়কের ওপর আবদুল কাইয়ুমের লাশ পড়ে আছে। ধারণা করা হচ্ছে, মাথায় গুরুতর আঘাত পাওয়ায় অতিরিক্ত রক্তক্ষরণের কারণে তাঁর মৃত্যু হয়েছে। লাশ ও ক্ষতিগ্রস্ত মোটরসাইকেলটি উদ্ধার করে থানায় নিয়ে যান তাঁরা। ঘাতক বাসটিকেও শনাক্ত করা হয়েছে। পরিবারের অনুরোধের ভিত্তিতে ময়নাতদন্ত ছাড়াই লাশ হস্তান্তর করা হয়েছে। এ ঘটনায় থানায় একটি অপমৃত্যু মামলা করা হয়েছে।",Prothom Alo,https://www.prothomalo.com/bangladesh/district/gb9fhe2gz1
দুবাইয়ে সড়ক দুর্ঘটনায় নিহত শারভিলের অঙ্গপ্রত্যঙ্গে বাঁচবে অন্যদের প্রাণ,"২৭ বছরের সফটওয়্যার প্রকৌশলী ছিলেন শারভিল কাতারিয়া। ছিলেন, কারণ এখন তিনি আর নেই। তবে একেবারে নেই তা–ও আবার নয়। পৃথিবী ছেড়ে গেলেও তিনি বাঁচিয়ে গেছেন অনেকের প্রাণ। অন্যদের মধ্যে শারভিলকে বাঁচিয়ে রাখতে তাঁর শরীরের গুরুত্বপূর্ণ অঙ্গপ্রতঙ্গ দান করে দিয়েছেন তাঁর মা–বাবা।শারভিল ছিলেন ভারতীয় দম্পতি মনীষ ও অঞ্জলি কাতারিয়ার একমাত্র সন্তান। মহারাষ্ট্রের পুনেতে তাঁদের বাড়ি। ছেলের সঙ্গে তাঁরা দুবাইতে থাকতেন।শোকার্ত এই মা–বাবা মনে করলেন, তাঁরা যে কষ্টের মধ্য দিয়ে যাচ্ছেন, এমন কষ্ট থেকে যদি কোনো পরিবারকে বাঁচানো যায়, গুরুতর অসুস্থ কোনো রোগীকে যদি তাঁর পরিবারের কাছে ফিরিয়ে দেওয়া যায়, এর চেয়ে আনন্দের আর কিছু নেই।গত ৭ সেপ্টেম্বর ব্যায়ামাগার থেকে বাড়ি ফেরার পথে শারভিল সড়ক দুর্ঘটনার কবলে পড়েন। মনীষ গালফ নিউজকে বলেন, ‘সে হেঁটে বাড়ি ফিরছিল। তখনই দুর্ঘটনার শিকার হয়। আমরা কয়েক ঘণ্টা পর তা জানতে পারি।’ মনীষ আরও বলেন, ‘বাড়ি ফিরতে দেরি হওয়ায় তাঁরা মনে করেছিলেন, ছেলে হয়তো প্রতিবেশী বন্ধুদের সঙ্গে দেখা করতে গেছে। কিন্তু কয়েক ঘণ্টা পরও ফিরে না আসায় তাঁরা ছেলের খোঁজে বের হন। এ সময় তার মুঠোফোনটি বন্ধ ছিল। সাধারণত ও যেসব জায়গায় যায়, যেসব বন্ধুর সঙ্গে দেখা করে আমরা সেসব জায়গায় গেলাম। তিন থেকে চার ঘণ্টা পর আমরা জাবেল আলী পুলিশ স্টেশনে যাই। আমরা সেখানে তাঁর আমিরাতের আইডি দিলে জানতে পারি, সে সড়ক দুর্ঘটনার শিকার হয়েছে, আল–বার্শাতে হাসপাতালে ভর্তি আছে।’শারভিলের মস্তিষ্কে গুরুতর আঘাত লেগেছিল। প্রায় দুই সপ্তাহ তাঁর চিকিৎসা চলে। সেরা নিউরোসার্জনেরাও তাঁকে বাঁচাতে পারেননি। মূল নার্ভাস সিস্টেম ছাড়া তাঁর সব প্রত্যঙ্গ ঠিকঠাক কাজ করছিল।যখন নিশ্চিত হয়ে গেল, শারভিল আর জীবন ফিরে পাবেন না, তখন পরিবার তাঁর শরীরের গুরুত্বপূর্ণ প্রতঙ্গগুলো দান করে দেওয়ার সিদ্ধান্ত নেয়।মনীষ বলেন, ‘শারভিল যাতে অনেকের জীবন বাঁচাতে পারে এবং গালফ কো-অপরারেশনভুক্ত (জিসিসি) দেশগুলোতে অনেক গুরুতর অসুস্থ মানুষ রয়েছেন, যাঁদের এ ধরনের অঙ্গপ্রতঙ্গ প্রয়োজন—তাঁদের কষ্ট কমাতে আমরা এ সিদ্ধান্ত নিই।’ মনীষ বলেন, তাঁর পরিবারের আগেও চোখ দান করার ইতিহাস রয়েছে। ১৯৮৮ সালে শারভিলের প্রমাতামহ চোখ দান করেন। তাঁর দাদাও ২০১৮ সালে চোখ দান করে যান।শারভিলের হৃদ্‌যন্ত্র, ফুসফুস, কিডনি, যকৃৎ ও অগ্নাশয় দান করা হয়েছে। সংযুক্ত আরব আমিরাতের ন্যাশনাল প্রোগ্রাম ফর ডোনেশন অ্যান্ড ট্রান্সপ্ল্যানটেশন অব হিউম্যান অর্গানস অ্যান্ড টিস্যুজের প্রতিষ্ঠান ‘হায়াত’–এর সঙ্গে ১৮ সেপ্টেম্বর অঙ্গদান পত্রে সই করেন।এরপর শারভিলকে ২১ সেপ্টেম্বর আবুধাবির একটি হাসপাতালে স্থানান্তর করা হয়। ২৪ সেপ্টেম্বর অস্ত্রোপচার করে তার প্রতঙ্গগুলো বের করে আনা হয়। ২৯ সেপ্টেম্বর জেবেল আলীতে নিউ সোনাপুর হিন্দু শ্মশানে তাঁকে দাহ করা হয়। বন্ধু, স্বজন, সহকর্মীদের ভালোবাসায় সিক্ত হয়ে বিদায় নেন শারভিল।সন্তান হারানো এই মা–বাবা আশা করেন, তাঁরা যা করেছেন, এই ঘটনা হয়তো অনেককে অনুপ্রাণিত করবে। অনেকে হয়তো তাদের অঙ্গপ্রতঙ্গ দান করবেন। সংযুক্ত আরব আমিরাতে ‘হায়াত’ কর্মসূচির মাধ্যমে এখন পর্যন্ত প্রায় ৬০০ জন নতুন জীবন পেয়েছে। মনীষ বলেন, খুব লক্ষ্মী ও মেধাবী ছিলেন শারভিল। দুবাইয়ে স্কুলের পাঠ চুকিয়ে ভারত ও যুক্তরাষ্ট্রে ইঞ্জিনিয়ারিং নিয়ে পড়াশোনা করেন। এরপর ভারতীয় একটি প্রতিষ্ঠানে দুই বছর ও ওয়াশিংটনে একটি প্রতিষ্ঠানে দুই বছর কাজ করেন। চলতি বছরের শুরুর দিকে দুবাই ফিরে আসেন তাঁদের ছেলে। তিনি মাস ধরে একটি জার্মান মাল্টিন্যাশনাল কোম্পানির আঞ্চলিক প্রধান হিসেবে দায়িত্ব পালন করছিলেন।মনীষ বলেন, শারভিলের ইচ্ছা ছিল, নিজের একটি স্টার্টআপ প্রতিষ্ঠান চালু করবে। নতুন কাজের মধ্য দিয়ে অভিজ্ঞতা অর্জন করছিল। তিন মাস আগে তিনি নতুন কাজে যোগ দিয়েছিলেন। তাঁর বিয়ের জন্য পাত্রীও দেখা হচ্ছিল।কতজনকে শারভিলের অঙ্গপ্রত্যঙ্গ দান করা হয়েছে জানতে চাইলে মনীষ বলেন, ‘আমরা ঠিক জানি না, শারভিলের মাধ্যমে কতজনের জীবন বেঁচেছে বা বাঁচবে। চিকিৎসকেরা জানিয়েছেন, প্রায় সাত-আটজন গুরুতর রোগীকে বাঁচানো যাবে। ওর হৃদ্‌যন্ত্রটি সৌদি আরবের একদল চিকিৎসক একজন রোগীর জন্য নিয়ে গেছে বলে জেনেছি।বাকিগুলো সংযুক্ত আরব আমিরাতে অন্য রোগীদের দেওয়া হবে।’মনীষ বলেন, ‘শারভিলকে বাঁচিয়ে রাখতে এবং একই সঙ্গে তাঁর মাধ্যমে আরও অনেকের জীবন বাঁচিয়ে রাখতে আমরা এতটুকুই করতে পেরেছি।’",Prothom Alo,https://www.prothomalo.com/world/india/umyg6bt993
ডেমরায় বাসের ধাক্কায় অটোরিকশা উল্টে চালক ও যাত্রী নিহত,"রাজধানীর ডেমরার মেন্দিপুর এলাকায় বাসের ধাক্কায় সিএনজিচালিত একটি অটোরিকশা উল্টে এর চালক ও যাত্রী নিহত হয়েছেন। গতকাল বুধবার রাতে এ ঘটনা ঘটে।নিহত দুজন হলেন অটোরিকশাচালক স্বাধীন ইসলাম (২৮) ও যাত্রী শাহ আলম (৬০)।পারিবারিক সূত্র জানায়, শাহ আলম একটি আবাসন নির্মাণ প্রতিষ্ঠানে চাকরি করতেন। তাঁর বাড়ি কুমিল্লার বড়ুরায়। আর অটোরিকশাচালক স্বাধীন ইসলামের বাড়ি কুমিল্লার দাউদকান্দিতে। তিনি পরিবার নিয়ে সবুজবাগের মাদারটেকে থাকতেন।ডেমরা থানার উপপরিদর্শক (এসআই) মাইনুল হোসেন আজ বৃহস্পতিবার সকালে প্রথম আলোকে বলেন, গতকাল রাতে শাহ আলম সবুজবাগের নন্দীপাড়া থেকে একটি সিএনজিচালিত অটোরিকশায় করে ডেমরার সারুলিয়ার টেংরা এলাকায় নিজের বাসায় ফিরছিলেন।  পথে ডেমরার মেন্দিপুর এলাকায় দ্রুতগতিতে আসা রাজধানী পরিবহনের একটি বাস পেছন থেকে সিএনজিচালিত অটোরিকশাটিকে সজোরে ধাক্কা দেয়। এতে অটোরিকশাটি উল্টে গেলে যাত্রী শাহ আলম ঘটনাস্থলেই মারা যান।পুলিশ কর্মকর্তা মাইনুল হোসেন জানান, সিএনজিচালিত অটোরিকশাচালক স্বাধীন ইসলামকে আহত অবস্থায় স্থানীয় একটি হাসপাতালে ভর্তি করেন স্থানীয় লোকজন। কিছুক্ষণ পর সেখানে স্বাধীন ইসলাম মারা যান। স্থানীয় লোকজনের কাছ থেকে খবর পেয়ে গতকাল রাতেই মরদেহ উদ্ধার করা হয় উল্লেখ করে মাইনুল হোসেন বলেন, ভুক্তভোগী পরিবার দুটি লিখিত আবেদন করেছিল। এর পরিপ্রেক্ষিতে ময়নাতদন্ত ছাড়াই মরদেহ পরিবারের কাছে হস্তান্তর করা হয়েছে।সিসি ক্যামেরার ফুটেজ দেখে বাসটি চিহ্নিত করে আইনগত ব্যবস্থা নেওয়া হবে বলে জানান পুলিশের এই কর্মকর্তা।",Prothom Alo,https://www.prothomalo.com/bangladesh/capital/bogxmax2f3
সড়ক দুর্ঘটনা: অল্পের জন্য প্রাণ রক্ষা শাহরুখ খানের নায়িকার,"বলিউড নায়িকা গায়ত্রী যোশিকে কি মনে আছে? শাহরুখ খানের ‘স্বদেশ’ ছবির নায়িকা ছিলেন তিনি। সম্প্রতি এক ভয়ংকর গাড়ি দুর্ঘটনার কবলে পড়েছিলেন নায়িকা। তবে অল্পের জন্য প্রাণে রক্ষা পেয়েছেন গায়ত্রী। গায়ত্রী তাঁর স্বামী শিল্পপতি বিকাশ ওবেরয়ের সঙ্গে এখন ইতালি থাকেন। ইতালিতে এক গাড়ি দুর্ঘটনার কবলে পড়েন এই দম্পতি। গায়ত্রী তাঁর স্বামীর সঙ্গে ল্যাম্বরগিনি গাড়ি চড়ে যাচ্ছিলেন। ঘটনাটি ঘটেছিল ইতালির সার্ডিনিয়ায়। একাধিক গাড়ির মধ্যে সংঘর্ষের কারণে দুর্ঘটনাটি ঘটেছিল। এক প্রবীণ সুইস দম্পতি গাড়ি দুর্ঘটনায় প্রাণ হারিয়েছেন। জানা গেছে, এই দম্পতির গাড়িতে আগুন লেগে গিয়েছিল। গায়ত্রী সংবাদমাধ্যমকে জানিয়েছেন, তাঁরা সুরক্ষিত আছেন। এই অভিনেত্রী বলেছেন, ‘বিকাশ আর আমি ইতালিতে আছি। আমরা দুজনে এক দুর্ঘটনার শিকার হয়েছিলাম। কিন্তু ওপরওয়ালার কৃপায় আমরা ভালো আছি।’ ইতালির সার্ডিনিয়ার এই মর্মান্তিক গাড়ি দুর্ঘটনার ভিডিও ইতিমধ্যে নেট দুনিয়ায় ছড়িয়ে পড়েছে। ঘটনাটি যখন ঘটেছিল, তখন কেউ পেছনের গাড়ি থেকে ভিডিও করেছিলেন।  ভিডিওতে দেখা যাচ্ছে, সার্ডিনিয়ার গ্রামীণ পথে এক ক্যাম্পার ভ্যানের পেছনে একের পর এক লাক্সারি গাড়ি দূরন্ত গতিতে ছুটে চলেছে। এই ক্যাম্পার ভ্যানকে টক্কর দেওয়ার নেশায় মত্ত ছিল লাক্সারি গাড়িগুলো। গায়ত্রী আর বিকাশ ল্যাম্বরগিনি গাড়িতে সওয়ারি হয়ে তখন যাচ্ছিলেন। ওভারটেকের কারণে ক্যাম্পার ভ্যানটি উল্টে যায়। আর ফরারি গাড়িতে তখন আগুন লেগে যায়। এই গাড়িতে ছিলেন ৬৩ বছর বয়সী ম্যালিসা ক্রোটলি আর ৬৭ বছরের মার্কস ক্রোটলি। আর এই ভয়াবহ দুর্ঘটনায় তাঁরা দুজনেই প্রাণ হারিয়েছেন।গায়ত্রী ২০০০ সালে ফেমিনা মিস ইন্ডিয়া ইন্টারন্যাশনাল পুরস্কার জয় করেছিলেন। ২০০৪ সালে ‘স্বদেশ’ ছবির মাধ্যমে অভিনয়জগতে পা রেখেছিলেন তিনি। গায়ত্রী এই ছবিতে শাহরুখের সঙ্গে জুটি বেঁধেছিলেন। আশুতোষ গোয়ারিকরের পরিচালিত এই ছবির পর তিনি চলচ্চিত্রজগৎ থেকে দূরে সরে যান। ২০০৫ সালে অভিনেত্রী ওবেরয় কনস্ট্রাকশনের ব্যবস্থাপনা পরিচালক বিকাশ ওবেরয়কে বিয়ে করেন। তাঁদের দুটি সন্তান আছে।",Prothom Alo,https://www.prothomalo.com/entertainment/bollywood/5mo7x2z42d
কাপাসিয়ায় বাসের সঙ্গে মোটরসাইকেলের সংঘর্ষে শিক্ষকের মৃত্যু,"গাজীপুরের কাপাসিয়া উপজেলায় বাসের সঙ্গে মোটরসাইকেলের মুখোমুখি সংঘর্ষে এক শিক্ষক নিহত হয়েছেন। আজ বুধবার সকাল সাড়ে ৯টার দিকে উপজেলার ঢাকা-কিশোরগঞ্জ সড়কের জলপাইতলা এলাকায় এই দুর্ঘটনা ঘটে।নিহত ব্যক্তির নাম নুরুল আমীন (৩২)। তিনি কাপাসিয়ার টোকনগর গ্রামের বাসিন্দা। পার্শ্ববর্তী নরসিংদী জেলার মনোহরদী উপজেলার কোঁচেরচর দাখিল মাদ্রাসার সহকারী শিক্ষক ছিলেন তিনি। নুরুল আমীন দুই ছেলেসন্তানের জনক। নিহত নুরুল আমীনের শ্যালক মো. আসাদুল্লাহ মাসুম ও স্থানীয় লোকজন জানান, আজ সকালে তিনি মাদ্রাসায় যাওয়ার জন্য মোটরসাইকেলে করে বাড়ি থেকে বের হন। জলপাইতলা এলাকায় পৌঁছার পর ঢাকাগামী জলসিঁড়ি এক্সপ্রেসের একটি বাসের সঙ্গে তাঁর মোটরসাইকেলের মুখোমুখি সংঘর্ষ হয়। এতে নুরুল আমীন গুরুতর আহত হয়ে মাটিতে লুটিয়ে পড়েন। এ সময় তাঁর প্রচুর রক্তক্ষরণ হয়। স্থানীয় লোকজন তাঁকে উদ্ধার করে কাপাসিয়া উপজেলা স্বাস্থ্য কমপ্লেক্সে নিয়ে গেলে চিকিৎসক মৃত ঘোষণা করেন। কাপাসিয়া উপজেলা স্বাস্থ্য কমপ্লেক্সের চিকিৎসক লায়লা আখতার বলেন, সড়ক দুর্ঘটনায় আহত নুরুল আমীনকে হাসপাতালে মৃত অবস্থায় আনা হয়েছে। কাপাসিয়া থানার উপপরিদর্শক (এসআই) মিঠুন বৈদ্য প্রথম আলোকে বলেন, স্থানীয় লোকজন বাসটি আটক করেছে। তবে চালক পালিয়ে গেছেন। এই ঘটনায় পরবর্তী আইনগত ব্যবস্থা নেওয়া হচ্ছে।",Prothom Alo,https://www.prothomalo.com/bangladesh/district/hdmuz4bx6r
"বিশ্লেষণ
দুর্ঘটনায় পঙ্গু মানুষের পাশে কি দাঁড়াবে রাষ্ট্র","চলতি বছরের ২২ এপ্রিল। ঈদের দিন সকালে মোটরসাইকেল নিয়ে ঘুরতে বেরিয়েছিলেন বিশ্ববিদ্যালয়পড়ুয়া মো. রাফিম। কুমিল্লা বিশ্বরোড এলাকায় উল্টো পথে আসা একটি প্রাইভেট কার মোটরসাইকেলকে ধাক্কা দিলে রাস্তায় ছিটকে পড়ে তাঁর কোমরের হাড় ভেঙে যায়। এখনো তাঁকে হুইলচেয়ারে চলতে হয়। বন্ধ হয়ে গেছে তাঁর পড়াশোনা।ছেলের ভবিষ্যৎ নিয়ে দুশ্চিন্তায় রাফিমের মা–বাবা। মা শাহিদা আক্তার প্রথম আলোকে বললেন, ‘পাঁচ মাস ধরে ছেলের চিকিৎসা চলছে। এ পর্যন্ত সাত লাখ টাকা খরচ করেছি। চলাফেরা করতে না পারায় তার পড়াশোনা বন্ধ হয়ে গেছে। দুর্ঘটনায় ছেলের ভবিষ্যৎ এবং আমার পরিবারের সবকিছু ওলট-পালট হয়ে গেছে।’ছেলের কথা বলতে বলতে দীর্ঘশ্বাস ফেলেন শাহিদা। তিনি নোয়াখালীর চাটখিল উপজেলা স্বাস্থ্য কমপ্লেক্সের জ্যেষ্ঠ নার্স। তিনি বলেন, ‘উল্টো পথে এসে ধাক্কা দেওয়া প্রাইভেট কার ও মালিককে আজও শনাক্ত করা যায়নি। এ কারণে আইনি পদক্ষেপও নিতে পারিনি।’ ‘চার মাসে ছয় লাখ টাকা খরচ করেছি। চিকিৎসকেরা বিদেশে নিয়ে চিকিৎসা করানোর পরামর্শ দিচ্ছেন। কিন্তু বিদেশে চিকিৎসা করতে অন্তত ১০ লাখ টাকা দরকার। এত টাকা কোথায় পাব।’মকুল বেগম, হৃদয়ের মা রাফিমের মতো দুর্ঘটনায় আহত ব্যক্তিদের কারও পড়ালেখা বন্ধ হয়ে গেছে, কেউ চাকরি হারিয়েছেন, কারও ব্যবসা বন্ধ হয়ে গেছে। একমাত্র উপার্জনক্ষম ব্যক্তি পঙ্গু হওয়ায় চরম আর্থিক সংকটে পরিবারগুলো। অর্থের অভাবে সন্তানদের পড়ালেখা বন্ধ হয়ে গেছে, চিকিৎসা বন্ধ হয়ে গেছে বৃদ্ধ মা–বাবার। পঙ্গু ব্যক্তিটির চিকিৎসার খরচ মেটাতে নিঃস্ব হয়েছে অনেক পরিবার। নিরুপায় হয়ে পঙ্গু ব্যক্তিদের কেউ কেউ ভিক্ষা করছেন। সড়ক দুর্ঘটনায় আহত এমন ২০ ব্যক্তি ও তাঁদের পরিবারের সদস্যদের সঙ্গে আলাপে উঠে এসেছে এমন চিত্র।সড়ক দুর্ঘটনায় আহত ব্যক্তিদের কতজন পঙ্গু বা প্রতিবন্ধী হয়েছেন, সংশ্লিষ্ট সরকারি-বেসরকারি প্রতিষ্ঠানের কাছে তার কোনো হিসাব নেই। তবে বাংলাদেশ সড়ক পরিবহন কর্তৃপক্ষের (বিআরটিএ) হিসাবমতে, চলতি বছরের জানুয়ারি থেকে আগস্ট পর্যন্ত দেশে ৩ হাজার ৫৬২টি সড়ক দুর্ঘটনায় ৩ হাজার ৩১৭ জন নিহত ও ৫ হাজার ১৭২ জন আহত হয়েছেন। আর পুলিশের তথ্যমতে, ২০২২ সালে দেশে ৫ হাজার ৮৯টি সড়ক দুর্ঘটনায় ৫ হাজার ৬৩৬ জন নিহত এবং ৪ হাজার ৪৪৪ জন আহত হয়েছেন। ২০২১ সালে ৫ হাজার ৪৭২টি দুর্ঘটনায় ৫ হাজার ৮৪ জন নিহত এবং ৪ হাজার ৭১৩ জন আহত হয়েছেন।দুর্ঘটনায় আহত ব্যক্তিরা পরবর্তী সময়ে কী ধরনের সামাজিক ও আর্থিক সংকটে পড়েন, ঢাকা বিশ্ববিদ্যালয়ের সমাজকল্যাণ গবেষণা ইনস্টিটিউটের এক গবেষণায় তার একটি চিত্র উঠে এসেছে। সড়ক দুর্ঘটনায় পঙ্গু হওয়া ১৫ ব্যক্তিকে ধরে ‘ভিকটিমস অব রোড ট্রাফিক অ্যাক্সিডেন্ট ইন গ্রেটার ঢাকা, আ স্টাডি অন দ্য লাইভলিহুড প্যাটার্ন অব দ্য সারভাইভারস’ শিরোনামে একটি গবেষণা করেন ইনস্টিটিউটের সহযোগী অধ্যাপক মো. আশরাফুল আলম। আরও পড়ুনসড়ক দুর্ঘটনায় হতাহত ব্যক্তিদের ক্ষতিপূরণ দেওয়া শুরু ২২ অক্টোবর  গবেষণার তথ্য বলছে, সড়ক দুর্ঘটনায় আহত ব্যক্তি যেমন সরাসরি ভুক্তভোগী হচ্ছেন, তেমনি পরোক্ষভাবে তাঁদের পরিবার ভুক্তভোগী হচ্ছে। একজন কর্মক্ষম ব্যক্তি দুর্ঘটনায় পঙ্গু হলে তাঁর উপার্জন বন্ধ হয়ে যায়।তখন পরিবার তাঁকে বোঝা মনে করে। একমাত্র মা ছাড়া কাউকে পাশে পান না পঙ্গু ব্যক্তি। স্বামী পঙ্গু হলে স্ত্রী সময় দেন না। ছেলেমেয়েরা পরিচয় দিতে চান না। তাঁর মতামতকে উপেক্ষা করা হয়।গবেষণায় আরও বলা হয়, দুর্ঘটনার ওপর যৌতুকেরও প্রভাব রয়েছে। কোনো নারী বিয়ের আগে দুর্ঘটনায় আহত হলে বিপুল অঙ্কের টাকা যৌতুক দিয়ে তাঁকে বিয়ে দিতে হয়। চলতি বছরের শুরুর দিকে গাজীপুরের কাপাসিয়া থেকে সিএনজিচালিত অটোরিকশায় করে টঙ্গীতে যাওয়ার সময় দুর্ঘটনার শিকার হয় মো. জাকির হোসেন। এসএসসি পাস করে কলেজে ভর্তির অপেক্ষায় ছিল সে। এখন সাভারের সিআরপিতে চিকিৎসাধীন। তার পড়ালেখা বন্ধ হয়ে গেছে।জাকিরের চিকিৎসার খরচ জোগাতে লেখাপড়া বন্ধ হয়ে গেছে তার বড় ভাই মাহবুব রহমানের। তিনি প্রথম আলোকে বলেন, ‘১০ ভাইবোনের বড় সংসার। বাবা ও বড় ভাইয়ের চাকরি থেকে মাসে ১০ হাজার টাকাও আয় হয় না। অথচ জাকিরের চিকিৎসায় ইতিমধ্যে প্রায় চার লাখ টাকা খরচ হয়েছে। বেশির ভাগ টাকাই ধারদেনা করা। তাই আর্থিক সংকটে আমাকেও লেখাপড়া বন্ধ করে দিতে হয়েছে।’রাফিম ও জাকিরের মতো আরও পাঁচ শিক্ষার্থীর পরিবারের সঙ্গে কথা বলেছে প্রথম আলো। তাঁদেরও পড়াশোনা বন্ধ হয়ে গেছে। ভুক্তভোগী পরিবারের সদস্যরা বলছেন, পড়াশোনা শেষে যাঁরা সংসারের হাল ধরতেন, দুর্ঘটনার শিকার হয়ে তাঁরা এখন পরিবারের বোঝা। আবার পঙ্গু ব্যক্তিদের কেউ কেউ নানা প্রতিবন্ধকতা ঠেলে পড়াশোনা শেষ করেও চাকরি পাচ্ছেন না। তাঁর ভাইয়ের দুই ছেলেই ছোট। তাই ব্যবসা বন্ধ করে দিতে হয়েছে। এত দিন ব্যবসায় সঞ্চিত টাকা চিকিৎসায় খরচ হয়ে গেছে। এখন জমি বিক্রি করে চিকিৎসার খরচ ও সংসার চালাতে হচ্ছে। কিন্তু এভাবে আর কত দিন চলবে। দুর্ঘটনার কারণে তাঁর ভাইয়ের সচ্ছল পরিবারটি আর্থিকভাবে ভেঙে পড়েছে।মো. ফয়জুল্লাহ, গিয়াসের বড় ভাই গত মে মাসে একটি গরুবাহী ট্রাকে ঝালকাঠি থেকে ফরিদপুরে আসছিলেন হৃদয় হাওলাদার। ফরিদপুরের ভাঙা এলাকায় চালক নিয়ন্ত্রণ হারিয়ে ফেললে ট্রাকটি একটি পুকুরে পড়ে যায়। ঘটনাস্থলেই একজন নিহত হন। ভাগ্যক্রমে বেঁচে গেলেও আজীবনের জন্য পঙ্গু হয়ে যান হৃদয়।হৃদয়ের বাবা হাই হাওলাদার কৃষিকাজ করেন। ভাই গিয়াস হাওলাদারের টাকায় কোনোমতে চলে তাঁদের সংসার। অর্থের অভাবে চিকিৎসাই বন্ধ করে দিয়েছে হৃদয়ের পরিবার।হৃদয়ের মা মকুল বেগম প্রথম আলোকে বলেন, ‘চার মাসে ছয় লাখ টাকা খরচ করেছি। চিকিৎসকেরা বিদেশে নিয়ে চিকিৎসা করানোর পরামর্শ দিচ্ছেন। কিন্তু বিদেশে চিকিৎসা করতে অন্তত ১০ লাখ টাকা দরকার। এত টাকা কোথায় পাব।’মকুল বেগম বলেন, একটি বেসরকারি সংস্থা থেকে চার লাখ টাকা ঋণ নিয়েছেন। গত মে মাসে হৃদয়ের বিদেশ যাওয়ার কথা ছিল। এর সপ্তাহখানেক আগে তিনি দুর্ঘটনার শিকার হন।  ছেলে বিদেশে যেতে না পারলেও যে টাকা জমা দিয়েছেন, তা ফেরত পাননি। এনজিওর ঋণ পরিশোধ ও ছেলের চিকিৎসার খরচ নিয়ে তাঁর পরিবার দিশাহারা। অর্থের অভাবে ছেলের চিকিৎসা করাতে পারছেন না, সেটা মা হয়ে কীভাবে মনকে বোঝাবেন।পোশাক কারখানায় কাজ করতেন নেত্রকোনার মোহনগঞ্জ এলাকার কাজী শাকিন। কোনোমতে স্ত্রীকে নিয়ে সংসার চালাতেন তিনি। মাস ছয়েক আগে সিএনজিচালিত অটোরিকশাযোগে কর্মস্থলে যাওয়ার পথে পেছন থেকে একটি বাস ধাক্কা দিলে সড়কের পাশের খাদে পড়েন শাকিনসহ সিএনজির যাত্রীরা। গুরুতর আহত হন শাকিন। এখনো তাঁর চার হাত-পা অচল।শাকিন বলেন, এখন বাবা ও ছোট ভাই তাঁর সংসার চালাচ্ছেন। তাঁর চিকিৎসার খরচ চালাতে হিমশিম খাচ্ছে পরিবার। সাভারে একটি পোশাক কারখানায় ভালো বেতনে চাকরি করতেন সুমন মিয়া (ছদ্মনাম)। তাঁর উপার্জনে চলত ছোট ভাইবোনের লেখাপড়া ও বৃদ্ধ মা–বাবার চিকিৎসা খরচ। এক বছর আগে সিএনজিচালিত অটোরিকশায় করে কর্মস্থলে যাওয়ার পথে অটোরিকশাকে বাস ধাক্কা দিলে তাঁর মেরুদণ্ডের হাড় ভেঙে যায়। চিকিৎসায় প্রায় ছয় লাখ টাকা খরচ করেছেন। এখনো তিনি পুরোপুরি সুস্থ নন।সুমন প্রথম আলোকে বলেন, দুর্ঘটনার পরপরই তাঁর চাকরি চলে যায়। নিজের জমানো টাকা ও জমি বেচে এত দিন চিকিৎসার খরচ চলেছে। পরিবার আর তাঁকে টানতে পারছে না।আক্ষেপের সুরে সুমন বলেন, ‘যখন চাকরি ছিল, তখন পরিবারে আমার কদর ছিল। পরিবারের যেকোনো সিদ্ধান্তে আমার মতামত নেওয়া হতো। এখন পরিবার আমাকে বোঝা মনে করে। কিছু খেতে মন চাইলেও কাউকে বলার সাহস হয় না।’ আরও পড়ুনসড়ক দুর্ঘটনায় মৃত্যুর ক্ষতিপূরণ ৫ লাখ টাকা এমন আক্ষেপ সড়ক দুর্ঘটনায় পঙ্গু অনেকের। দুর্ঘটনায় পঙ্গুত্বের শিকার পাঁচজনের সঙ্গে কথা বলেছে প্রথম আলো। তাঁদের কেউ চাকরি হারিয়েছেন, কারও ব্যবসা বন্ধ হয়ে গেছে। তাঁরা বলছেন, দুর্ঘটনার আগের এবং বর্তমান জীবনের আকাশ-পাতাল পার্থক্য। মা ছাড়া কাউকে পাশে পাওয়া যায় না। স্ত্রী-সন্তানেরা এখন কথা শোনেন না।গবেষণার তথ্য বলছে, দুর্ঘটনায় শিকার ব্যক্তিদের সঙ্গে সমাজ নেতিবাচক আচরণ করে। সমাজের কেউ তাঁর সঙ্গে মিশতে চায় না। সামাজিক অনুষ্ঠানেও তাঁদের নেওয়া হয় না। এমনকি পঙ্গু ব্যক্তির সন্তানেরাও বাবার পরিচয় দিতে চান না।গবেষণায় আরও বলা হয়, পঙ্গু হওয়ার কারণে অনেককে স্ত্রীও ছেড়ে চলে গেছেন। সন্তানেরা মাদকসহ নানা অপরাধে জড়িয়ে পড়ছে। চার মাস আগে দুর্ঘটনার শিকার হন নোয়াখালীর গিয়াস উদ্দিন। স্থানীয় বাজারে সারের ব্যবসা ছিল তাঁর। ব্যবসার আয়ে চলত সংসার, তিন সন্তানের লেখাপড়া। দুর্ঘটনার পর তাঁর শরীরের কয়েকটি হাড় ভেঙে গেছে। মাথায়ও আঘাত পেয়েছিলেন। এখনো সাভারের সিআরপিতে তাঁর চিকিৎসা চলছে। বিছানা থেকে উঠে দাঁড়াতে পারেন না তিনি।গিয়াসের বড় ভাই মো. ফয়জুল্লাহ প্রথম আলোকে বলেন, তাঁর ভাইয়ের দুই ছেলেই ছোট। তাই ব্যবসা বন্ধ করে দিতে হয়েছে। এত দিন ব্যবসায় সঞ্চিত টাকা চিকিৎসায় খরচ হয়ে গেছে। এখন জমি বিক্রি করে চিকিৎসার খরচ ও সংসার চালাতে হচ্ছে। কিন্তু এভাবে আর কত দিন চলবে। দুর্ঘটনার কারণে তাঁর ভাইয়ের সচ্ছল পরিবারটি আর্থিকভাবে ভেঙে পড়েছে। গবেষণার তথ্য বলছে, সড়ক দুর্ঘটনা একজনকে শুধু শারীরিকভাবে নয়, আর্থিকভাবেও পঙ্গু করে দেয়। একসময় চাকরি করতেন, এমন ব্যক্তিও নিরুপায় হয়ে ভিক্ষা করছেন, এমন ঘটনাও আছে।প্রাইভেট কার চালিয়ে সংসার চালাতেন তরুণ মো. আলমাস শিকদার। দুই বছর আগে রাজশাহীতে যাওয়ার পথে টাঙ্গাইল মহাসড়কে তিনি দুর্ঘটনায় গুরুতর আহত হন। চিকিৎসকের পরামর্শে তাঁর এক হাত ও এক পায়ের অংশ কেটে ফেলতে হয়।আলমাস এখন ঢাকা-আরিচা মহাসড়কে বাসে বাসে ভিক্ষা করেন। তিনি প্রথম আলোকে বলেন, ‘চিকিৎসা করতে জমি যতটুকু ছিল, বিক্রি করেছি। এখন কোনো কাজ করতে পারি না। তাই নিরুপায় হয়ে ভিক্ষা করছি।’ বিশেষজ্ঞরা মনে করেন, সড়ক দুর্ঘটনায় পঙ্গু ব্যক্তিদের বোঝা ভাবা যাবে না। বরং সক্ষমতা অনুযায়ী তাঁদের কর্মসংস্থানের ব্যবস্থা করতে হবে। সরকারি-বেসরকারি বিভিন্ন প্রতিষ্ঠান গড়ে তুলতে হবে, যাতে তাঁদের আয়ের ব্যবস্থা হয়। কিন্তু দেশে দুর্ঘটনায় আহত ব্যক্তিদের পুনর্বাসনে খুব বেশি উদ্যোগ নেই।বিশেষজ্ঞরা মনে করেন, নতুন সড়ক পরিবহন আইনে দুর্ঘটনায় নিহত ব্যক্তির পরিবারকে পাঁচ লাখ ও পঙ্গু ব্যক্তিকে তিন লাখ টাকা দেওয়ার যে বিধি যুক্ত করা হয়েছে, সেটা পর্যাপ্ত নয়। ঢাকা বিশ্ববিদ্যালয়ের সমাজকল্যাণ গবেষণা ইনস্টিটিউটের সহযোগী অধ্যাপক মো. আশরাফুল আলম প্রথম আলোকে বলছিলেন, দুর্ঘটনায় পঙ্গু ব্যক্তিদের প্রশিক্ষণ দিয়ে তাঁদের সামর্থ্য অনুযায়ী নানা কাজে যুক্ত করতে হবে। তাঁদের আর্থিক অনিশ্চয়তা দূর করতে হবে।সড়ক দুর্ঘটনায় পঙ্গু ব্যক্তিদের প্রতি দৃষ্টিভঙ্গির পরিবর্তন দরকার বলে মনে করেন আশরাফুল আলম। তিনি বলেন, অনেকে ভালো কম্পিউটার জানেন। হয়তো দুর্ঘটনায় তাঁর পায়ের ক্ষতি হয়েছে, দুই হাত দিয়ে কম্পিউটার চালাতে পারবেন। কিন্তু বেসরকারি প্রতিষ্ঠানের মালিকেরা কেউ তাঁকে চাকরি দিতে চান না। তাই সরকারকে উদ্যোগ নিতে হবে। কিছু প্রতিষ্ঠান গড়ে তুলে পঙ্গুদের কর্মসংস্থানের ব্যবস্থা করতে হবে।",Prothom Alo,https://www.prothomalo.com/bangladesh/rm7h5mtlkt
মামলায় সাক্ষ্য দিয়ে ফেরার পথে দুর্ঘটনায় বন্ধুসহ এসআই নিহত,"দিনাজপুরের বিরামপুরে বরযাত্রীবাহী বাসের সঙ্গে মুখোমুখি সংঘর্ষে মোটরসাইকেল আরোহী দুজন নিহত হয়েছেন। গতকাল মঙ্গলবার রাত পৌনে ৯টার দিকে পৌর শহরের চাঁদপুর এলাকার একটি ফিলিং স্টেশনের সামনে দিনাজপুর-গোবিন্দগঞ্জ মহাসড়কে এ দুর্ঘটনা ঘটে।নিহত দুজনের একজন হলেন পুলিশের বিশেষ শাখার (এসবি) উপপরিদর্শক (এসআই) জহুরুল ইসলাম (৩৮)। তিনি দিনাজপুরের ফুলবাড়ী উপজেলার লক্ষ্মীপুর গ্রামের আফসার উদ্দিনের ছেলে। নীলফামারীর জলঢাকায় পুলিশের এসবি শাখার এসআই হিসেবে তিনি কর্মরত ছিলেন। তিনি বিয়ের ছুটিতে বাড়িতে এসেছিলেন। বিরামপুর থানার ভারপ্রাপ্ত কর্মকর্তা (ওসি-তদন্ত) মোমিনুল ইসলাম প্রথম আলোকে এ তথ্য নিশ্চিত করেছেন। নিহত আরেকজন হলেন জহুরুলের বন্ধু মোনায়েম হোসেন (৩৮)। তাঁর মোটরসাইকেলে করে রাজশাহীর আদালতে একটি মামলায় সাক্ষ্য দিয়ে দুজন বাড়ি ফিরছিলেন। মোনায়েমের বাড়ি দিনাজপুরের ফুলবাড়ী উপজেলার লালপুর গ্রামে। তিনি একটি ওষুধ কোম্পানিতে চাকরি করতেন।প্রত্যক্ষদর্শীদের বরাত দিয়ে পুলিশ জানায়, নীলফামারী থেকে বরযাত্রীবাহী বাস নওগাঁর দিকে যাচ্ছিল। আর রাজশাহী থেকে মোটরসাইকেলটি দিনাজপুরের ফুলবাড়ীর দিকে যাচ্ছিল। বিরামপুরের চাঁদপুর এলাকার ফিলিং স্টেশনের সামনে দুটির মুখোমুখি সংঘর্ষ হয়। এতে মোটরসাইকেলে থাকা দুজন সড়কের ওপর ছিটকে পড়ে গুরুতর আহত হন। পরে স্থানীয় লোকজন আহত দুজনকে উদ্ধার করে বিরামপুর উপজেলা স্বাস্থ্য কমপ্লেক্সে নিলে চিকিৎসকেরা জহুরুল ও মোনায়েমকে মৃত ঘোষণা করেন। বিরামপুর থানার ওসি (তদন্ত) মোমিনুল ইসলাম প্রথম আলোকে বলেন, সড়ক দুর্ঘটনায় নিহত জহুরুল ইসলাম ও তাঁর বন্ধু মোনায়েম হোসেনের লাশ উপজেলা স্বাস্থ্য কমপ্লেক্সে আছে। দুর্ঘটনাকবলিত বাসটিকে জব্দ করে পুলিশি হেফাজতে নেওয়া হয়েছে। ঘটনার পর থেকে বাসের চালক ও চালকের সহকারী পলাতক।",Prothom Alo,https://www.prothomalo.com/bangladesh/district/wcfmqruzs9
"টোল আদায়ের সময় হাতাহাতি, দৌড়ে পালাতে গিয়ে গাড়িচাপায় মৃত্যু","রাজধানীর যাত্রাবাড়ীর কাজলায় গতকাল সোমবার গভীর রাতে সিটি টোল আদায়ের সময় ট্রাকচালকদের সঙ্গে হাতাহাতির পর দৌড়ে পালাতে গিয়ে গাড়ির চাপায় গুরুতর আহত হন এক তরুণ। আজ মঙ্গলবার সকালে চিকিৎসাধীন অবস্থায় তিনি মারা যান। তাঁর নাম হৃদয় মোল্লা ওরফে বাদশা (২০)।ঢাকার সিটি করপোরেশন এলাকায় পণ্যবাহী গাড়ি, যাত্রীবাহী বাস, সিএনজিচালিত অটোরিকশা, কাভার্ড ভ্যান, পিকআপ ভ্যান, লেগুনাকে চলাচলের ক্ষেত্রে দিতে হয় সিটি টোল। পুলিশ জানায়, হৃদয় একটি ঠিকাদারি প্রতিষ্ঠানের হয়ে টোল আদায় করতেন। টোলের অতিরিক্ত টাকা তোলায় কয়েকজন চালকের সঙ্গে তাঁর হাতাহাতি হয়। পরে তিনি দৌড়ে পালানোর সময় অজ্ঞাত একটি গাড়ির চাপায় গুরুতর আহত হন। তাঁকে উদ্ধার করে জাতীয় অর্থোপেডিক ও পুনর্বাসন প্রতিষ্ঠানে (পঙ্গু হাসপাতাল) ভর্তি করা হয়। সকাল আটটার দিকে চিকিৎসাধীন অবস্থায় তিনি মারা যান। ময়নাতদন্তের জন্য লাশটি ঢাকা মেডিকেল কলেজ মর্গে নেওয়া হয়।পুলিশের ডেমরা অঞ্চলের সহকারী কমিশনার (এসি) মধুসূদন দাস প্রথম আলোকে বলেন, সিটি টোল আদায়কে কেন্দ্র করে একটি ঘটনা ঘটেছিল। ওই তরুণ দৌড়ে ঘটনাস্থল ত্যাগ করার সময় একটি গাড়ির নিচে চাপা পড়েন। নিহত হৃদয় মোল্লার ভাই লিয়ন মোল্লা ঢাকা মেডিকেল কলেজ মর্গে এসে তাঁর ভাইয়ের লাশ শনাক্ত করেন। তিনি প্রথম আলোকে বলেন, হৃদয় মোল্লা পলাশ নামের এক ব্যক্তির হয়ে টোল আদায়ের কাজ করতেন। তবে পলাশ সম্পর্কে বিস্তারিত তথ্য তিনি দিতে পারেননি। তাঁদের গ্রামের বাড়ি গোপালগঞ্জ সদরে। থাকতেন যাত্রাবাড়ীর কাজলা এলাকায়।",Prothom Alo,https://www.prothomalo.com/bangladesh/capital/no5p9ae3cx
রাজধানীর বাড্ডায় কাভার্ড ভ্যানের ধাক্কায় পথচারীর মৃত্যু,"রাজধানীর উত্তর বাড্ডা এলাকায় কাভার্ড ভ্যানের ধাক্কায় এক পথচারী নিহত হয়েছেন। তাঁর নাম মো. মজিবুল হক (৬৫)। সোমবার বিকেলে এ দুর্ঘটনা ঘটে।বাড্ডা থানার উপপরিদর্শক (এসআই) গোলাম পারভেজ বলেন, মজিবুল হক রাস্তা পার হচ্ছিলেন। এ সময় একটি কাভার্ড ভ্যান ধাক্কা দিলে তাঁর মৃত্যু হয়। ব্যক্তিগত কাজে সাভার থেকে ঢাকায় এসেছিলেন তিনি। তাঁর পরিবারকে বিষয়টি জানানো হয়েছে।পথচারীকে ধাক্কা দেওয়া কাভার্ভ ভ্যানটি জব্দ ও এর চালককে আটক করা হয়েছে বলে জানান পুলিশ কর্মকর্তা গোলাম পারভেজ। এদিকে গত বৃহস্পতিবার রাজধানীর মুগদায় মোটরসাইকেল দুর্ঘটনায় আহত এক ব্যক্তি মারা গেছেন। তাঁর নাম ফারুক হোসেন (৪০)। তিনি ওই মোটরসাইকেলটির আরোহী ছিলেন। ঢাকা মেডিকেল কলেজ হাসপাতালে চিকিৎসাধীন অবস্থায় সোমবার সকালে তাঁর মৃত্যু হয়েছে। মুগদা থানার এসআই গোলাম মোস্তফা জানান, বেপরোয়া গতির মোটরসাইকেল রাস্তায় দাঁড়িয়ে থাকা একটি ট্রাকের পেছনে ধাক্কা দেয়। ঘটনাস্থলেই মোটরসাইকেলটির চালকের মৃত্যু হয়। এতে গুরুতর আহত মোটরসাইকেলটির আরোহী ফারুককে ভর্তি করা হয় হাসপাতালে।",Prothom Alo,https://www.prothomalo.com/bangladesh/capital/gl4284m50e
কুমারখালীতে পেছন থেকে ট্রাকের চাপায় নারী স্কুটিচালক নিহত,"কুষ্টিয়ার কুমারখালীতে ট্রাকের নিচে চাপা পড়ে এক নারী স্কুটিচালক নিহত হয়েছেন। গতকাল রোববার সন্ধ্যা সাড়ে সাতটার দিকে কুষ্টিয়া-রাজবাড়ী আঞ্চলিক মহাসড়কের কুমারখালীর পুটিয়া এলাকায় এই দুর্ঘটনা ঘটে।নিহত নারীর নাম শিমা খাতুন (৩২)। তিনি খোকসা উপজেলায় বেসরকারি সংস্থা (এনজিও) ব্র্যাকের হিসাবরক্ষক হিসেবে কর্মরত ছিলেন। শিমা নন্দলালপুর ইউনিয়নের বজরুখ বাঁখই গ্রামের হারুন প্রামাণিকের স্ত্রী। তাঁদের দুটি সন্তান আছে। পুলিশ ও স্থানীয় সূত্রে জানা গেছে, শিমা খাতুন গতকাল সন্ধ্যা সাড়ে সাতটার দিকে কুষ্টিয়া-রাজবাড়ী আঞ্চলিক মহাসড়কের আলাউদ্দিন নগর থেকে স্কুটি চালিয়ে কুমারখালীর দিকে যাচ্ছিলেন। পুটিয়া এলাকায় পৌঁছালে পেছন দিক থেকে আসা একটি ট্রাক তাঁকে ধাক্কা দিয়ে চলে যায়। এ সময় সড়কে ছিটকে পড়ে ঘটনাস্থলেই তাঁর মৃত্যু হয়।রাত আটটার দিকে সরেজমিন দেখা যায়, সড়কের পাশে মরদেহ পড়ে আছে। পাশে তাঁর স্কুটি ও রক্তমাখা হেলমেট। উৎসুক লোকজন ভিড় জমিয়েছেন। পুলিশ কাজ করছে।এ সময় প্রত্যক্ষদর্শী জাহিদ বলেন, একটি ট্রাক প্রথমে পেছন থেকে স্কুটিটিকে ধাক্কা দিলে ওই নারী সড়কে ছিটকে পড়েন। এরপর ট্রাকের পেছনের চাকা মাথার ওপর দিয়ে গেলে তাঁর মৃত্যু হয়। কুমারখালী থানার উপপরিদর্শক (এসআই) মো. মারুফ বলেন, এনজিওকর্মী শিমা খাতুনকে পেছন থেকে ট্রাক ধাক্কা দিলে দুর্ঘটনাটি ঘটে। এ সময় ঘটনাস্থলেই তাঁর মৃত্যু হয়। তিনি বিষয়টি হাইওয়ে পুলিশকে জানিয়েছেন।কুষ্টিয়া চৌড়হাঁস হাইওয়ে পুলিশের ভারপ্রাপ্ত কর্মকর্তা (ওসি) মো. লিয়াকত আলী মুঠোফোনে বলেন, পুলিশ কাজ করছে। লিখিত অভিযোগ পেলে আইনগত ব্যবস্থা নেওয়া হবে। মরদেহ কুষ্টিয়া জেনারেল হাসপাতালের মর্গে নেওয়া হয়েছে।",Prothom Alo,https://www.prothomalo.com/bangladesh/district/evh5oeb201
নিরাপদ সড়ক ব্যবস্থাপনার মাধ্যমে মানুষের মৃত্যু কমানো সম্ভব: ইলিয়াস কাঞ্চন,"নিরাপদ সড়ক ব্যবস্থাপনার মাধ্যমে মানুষের মৃত্যুঝুঁকি কমানোর উদ্যোগ নেওয়ার আহ্বান জানিয়েছেন নিরাপদ সড়ক চাইয়ের (নিসচা) চেয়ারম্যান ইলিয়াস কাঞ্চন। এ ক্ষেত্রে সবার সম্মিলিত প্রচেষ্টা ও কার্যকর উদ্যোগ প্রয়োজন বলে মন্তব্য করেছেন তিনি।আজ রোববার রাজধানীর জাতীয় প্রেসক্লাবে এক সংবাদ সম্মেলনে এসব কথা বলেন ইলিয়াস কাঞ্চন। জাতীয় নিরাপদ সড়ক দিবস ২০২৩ উপলক্ষে মাসব্যাপী কর্মসূচি গ্রহণ করেছে নিসচা। এ উপলক্ষে সংবাদ সম্মেলনের আয়োজন করা হয়। এ সময় ইলিয়াস কাঞ্চন বলেন, উন্নত দেশের মতো নিরাপদ সড়ক ব্যবস্থাপনা নিশ্চিত করার জন্য ‘সেফ সিস্টেম অ্যাপ্রোচ’ বাস্তবায়ন করা প্রয়োজন। যার মাধ্যমে সড়ক দুর্ঘটনায় মানুষের মৃত্যু ও পঙ্গুত্বের হার কমানো সম্ভব। এই পদ্ধতিতে রয়েছে বহুমুখী পরিবহনব্যবস্থা, নিরাপদ সড়ক, যানবাহন, সড়ক এবং আইনি ও নীতি কাঠামো। দেশে বিশ্বব্যাংকের সহযোগিতায় বাংলাদেশ রোড সেফটি প্রকল্পে যে বরাদ্দ রয়েছে, তা সম্পূর্ণ সেফ সিস্টেম অ্যাপ্রোচের কাজে ব্যবহার করা প্রয়োজন। যেন মানুষের জীবনের মৃত্যুঝুঁকি কমে।ইলিয়াস কাঞ্চন বলেন, সড়ক দুর্ঘটনা ও ক্ষয়ক্ষতির ব্যাপকতা বহুমাত্রিক হওয়ায় সরকারের একার পক্ষে এটি নিরসন করা সম্ভব নয়। প্রয়োজন জাতীয় ও আন্তর্জাতিক পর্যায়ের বিভিন্ন সংস্থা, প্রতিষ্ঠান এবং বিশেষজ্ঞ ব্যক্তিদের সম্মিলিত প্রচেষ্টা এবং কার্যকর উদ্যোগ। সড়ক পরিবহন আইনে কিছু কার্যকর বিষয় থাকলেও সীমাবদ্ধতা রয়েছে। অতিরিক্ত গতি, স্টান্ডার্ড হেলমেট ও সিটবেল্ট ব্যবহার না করা, মদ্যপ অবস্থায় গাড়ি চালানো, শিশুদের জন্য নিরাপদ আসন বিবেচনায় রেখে সেফ সিস্টেম অ্যাপ্রোচের আলোকে যথাযথ আইন ও বিধিমালা বাস্তবায়িত হলে সড়ক নিরাপদ হয়ে উঠবে বলে আশা প্রকাশ করেন তিনি।সংগঠনের মাসব্যাপী কর্মসূচির আহ্বায়ক ও সাংগঠনিক সম্পাদক আজাদ হোসেনের সঞ্চালনায় সংবাদ সম্মেলনে স্বাগত বক্তব্য দেন মহাসচিব লিটন এরশাদ।",Prothom Alo,https://www.prothomalo.com/bangladesh/capital/8e0sk9kcmw
হ‌বিগ‌ঞ্জে ট্রাকের ধাক্কায় অটোরিকশা আরোহী মা-ছেলের মৃত্যু,"হবিগঞ্জের বাহুবল উপজেলায় ঢাকা-সিলেট মহাসড়কের দৌলতপুর এলাকায় রোববার বিকেল ট্রাকের ধাক্কায় সিএনজিচালিত অটোরিকশার দুই যাত্রী মারা গেছেন। তাঁরা সম্পর্কে মা-ছেলে।নিহতরা হলেন সুনামগঞ্জের জগন্নাথপুর উপজেলার ছোড়াউড়া গ্রামের দারা মিয়ার স্ত্রী ফরিদা বেগম (৫০) ও তাঁর ছেলে মতিউর রহমান (২৮)।থানা-পুলিশ ও প্রত্যক্ষদর্শী সূত্রে জানা গেছে, ফরিদা ও তাঁর ছেলে মতিউর নিজ বাড়ি থেকে একটি অটোরিকশা করে বাহুবল উপজেলার দ্বিমুখা গ্রামে যাচ্ছিলেন। তাঁদের অটোরিকশাটি বিকেল ৪টার সময় বাহুবল উপজেলার ঢাকা-সিলেট মহাসড়কের দৌলতপুরে সেতুতে পৌঁছায়। সেতুতে ওঠার সময় অটোরিকশাটিকে পেছন থেকে একটি ট্রাক ধাক্কা দেয়। এতে অটোরিকশাটি দুমড়েমুচড়ে যায়। এ সময় ফরিদা বেগম ঘটনাস্থলেই মারা যান। মতিউরকে স্থানীয় লোকজন উদ্ধার করে গুরুতর আহত অবস্থায় বাহুবল উপজেলা স্বাস্থ্য কমপ্লেক্সে নিয়ে গেলে চিকিৎসক তাঁকেও মৃত ঘোষণা করেন।শায়েস্তাগঞ্জ হাইওয়ে থানার ভারপ্রাপ্ত কর্মকর্তা (ওসি) মাঈনুল ইসলাম ভূঁইয়া বলেন, ট্রাকটি পেছন থেকে অটোরিকশাটিকে ধাক্কা দিলে এ দুর্ঘটনা ঘটে। নিহত ব্যক্তিরা একটি ওয়াজ মাহফিলে যোগ দিতে বাহুবল আসছিলেন। ঘটনার পর ট্রাকচালক পালিয়ে গেছেন। নিহত ব্যক্তিদের লাশ থানায় রাখা হয়েছে। এ ঘটনায় পরিবারের আবেদনের পরিপ্রেক্ষিতে পরবর্তী ব্যবস্থা নেওয়া হবে।",Prothom Alo,https://www.prothomalo.com/bangladesh/district/puc0p6z46y
সড়ক দুর্ঘটনায় হতাহত ব্যক্তিদের ক্ষতিপূরণ দেওয়া শুরু ২২ অক্টোবর,"২৪ জুন, ২০২৩। ঢাকা থেকে অসুস্থ মাকে চিকিৎসা করিয়ে ফরিদপুরের বোয়ালমারীতে ফিরছিলেন কমলা পারভীন। জাতির পিতা বঙ্গবন্ধু শেখ মুজিবুর রহমান মহাসড়কের (ঢাকা-ভাঙা এক্সপ্রেসওয়ে) ভাঙার মালিগ্রাম এলাকায় সড়ক দুর্ঘটনায় প্রাণ হারান কমলাসহ তাঁর পরিবারের সাত সদস্য।মহাসড়কের রেলিংয়ের সঙ্গে ধাক্কা লেগে কমলাদের বহনকারী অ্যাম্বুলেন্সটিতে আগুন ধরে যায়। ঘটনাস্থলেই মারা যান কমলা, তাঁর দুই ছেলে, এক মেয়ে, মা, বোন ও বোনের ছেলে। অ্যাম্বুলেন্সটির চালকও পরে মারা যান।কমলা পারভীনের স্বামী মো. আলমগীর দুর্ঘটনার পর স্ত্রী, দুই ছেলে ও মেয়ের পক্ষে ক্ষতিপূরণ চেয়ে আবেদন করেছেন। শাশুড়ি, শ্যালিকা ও তাঁর সন্তানের জন্য আলাদা আবেদন করা হয়েছে। সরকার তাঁদের ক্ষতিপূরণ দেওয়ার সিদ্ধান্ত নিয়েছে।সরকার ২০১৮ সালে সড়ক পরিবহন আইনে সড়ক দুর্ঘটনায় ক্ষতিগ্রস্ত ব্যক্তিদের আর্থিক সহায়তার যে বিধান যুক্ত করেছিল, তার আওতায় ক্ষতিপূরণ দেওয়া শুরু হচ্ছে। এর জন্য একটি তহবিল গঠন করা হয়েছে। সূত্র জানিয়েছে, আগামী ২২ অক্টোবর প্রধানমন্ত্রী শেখ হাসিনা ক্ষতিগ্রস্ত ব্যক্তিদের মধে৵ এককালীন সহায়তা দেওয়ার কার্যক্রম উদ্বোধন করবেন বলে কথা রয়েছে। বাংলাদেশে যা করা হয়েছে, তা একেবারে নতুন। ফলে দরকার হলো মানুষকে বেশি করে জানানো, তহবিলের স্বচ্ছতা নিশ্চিত করা ও ক্ষতিপূরণ নির্ধারণে দক্ষতা বৃদ্ধি করা।সামছুল হক, অধ্যাপক, বুয়েট দুর্ঘটনায় কেউ নিহত হলে তাঁর পরিবার পাঁচ লাখ টাকা এবং আহত ব্যক্তি সর্বোচ্চ তিন লাখ টাকা ক্ষতিপূরণ পাবেন। সংশ্লিষ্ট ব্যক্তিরা বলছেন, সরকারের উদ্যোগটি ভালো। তবে কিছু আশঙ্কা রয়েছে।প্রথমত, ক্ষতিপূরণ দেওয়ার মতো যথেষ্ট টাকার সংস্থান নেই। ক্ষতিপূরণের জন্য প্রয়োজন হতে পারে বছরে অন্তত ৪০০ কোটি টাকা। জোগাড় হতে পারে ১৫০ কোটি টাকা। সরকারের কাছে এবারের বাজেটে (২০২৩-২৪) এককালীন ১০০ কোটি টাকা চাওয়া হয়েছিল। সরকার দেয়নি। দ্বিতীয়ত, দরিদ্র মানুষের পক্ষে আবেদন করে তার পেছনে লেগে থেকে ক্ষতিপূরণ পাওয়া কঠিন হতে পারে। তৃতীয়ত, শত শত মানুষের আবেদন পর্যালোচনা করার মতো জনবল ও সক্ষমতা রয়েছে কি না, সেটিও প্রশ্ন। বাংলাদেশ প্রকৌশল বিশ্ববিদ্যালয়ের সড়ক দুর্ঘটনা গবেষণা ইনস্টিটিউটের (এআরআই) পরিচালক অধ্যাপক সামছুল হক প্রথম আলোকে বলেন, সারা বিশ্বে বিমাব্যবস্থার মাধ্যমে ক্ষতিপূরণ দেওয়া হয়। বাংলাদেশে যা করা হয়েছে, তা একেবারে নতুন। ফলে দরকার হলো মানুষকে বেশি করে জানানো, তহবিলের স্বচ্ছতা নিশ্চিত করা ও ক্ষতিপূরণ নির্ধারণে দক্ষতা বৃদ্ধি করা। নতুবা পরিবহনশ্রমিক, সমাজে প্রভাব রয়েছে—এমন লোকেরাই সুবিধা পাবেন। সাধারণ মানুষ এর বাইরে থেকে যেতে পারেন। দেশে যে পরিমাণ মানুষ সড়ক দুর্ঘটনায় আহত ও নিহত হন, তাঁদের সবাইকে সহায়তা দেওয়ার মতো তহবিল নেই। কারণ, আইনে যে যে খাত থেকে অর্থ আসার কথা ছিল, তা পাওয়া যায়নি। এমনকি সরকারও কোনো টাকা দেয়নি। ফলে গুরুত্বপূর্ণ এই উদ্যোগ কোনো রকমে চালু হচ্ছে। নিরাপদ সড়কের দাবিতে শিক্ষার্থীদের আন্দোলনের মুখে সরকার ২০১৮ সালের সেপ্টেম্বরে সড়ক পরিবহন আইন করে। এতে সড়ক দুর্ঘটনায় হতাহত ব্যক্তিদের ক্ষতিপূরণ দেওয়ার কথা বলা হয়। তবে বিধিমালা করতে সরকার চার বছর পার করে দেয়।বিধিমালা অনুসারে, সড়ক দুর্ঘটনায় নিহত বা আঘাতপ্রাপ্ত হয়ে মারা গেলে ভুক্তভোগী ব্যক্তির পরিবারকে ক্ষতিপূরণ হিসেবে পাঁচ লাখ টাকা আর্থিক সহায়তা দেওয়া হবে। আর গুরুত্বপূর্ণ অঙ্গহানি হলে ভুক্তভোগী ব্যক্তি পাবেন তিন লাখ টাকা। আহত কারও চিকিৎসার মাধ্যমে স্বাভাবিক জীবনে ফিরে আসার সম্ভাবনা না থাকলে আর্থিক সহায়তা দেওয়া হবে তিন লাখ টাকা। তবে স্বাভাবিক জীবনে ফিরে আসার সম্ভাবনা থাকলে পাবেন এক লাখ টাকা।বাংলাদেশ সড়ক পরিবহন কর্তৃপক্ষ (বিআরটিএ) সূত্র বলছে, সড়ক দুর্ঘটনায় নিহত ও আহত ব্যক্তিদের ক্ষতিপূরণ দেওয়ার বিষয়ে বিধিমালা জারি হয় গত ২৭ ডিসেম্বর। এরপর গত ১৭ সেপ্টেম্বর পর্যন্ত ক্ষতিপূরণ চেয়ে আবেদন জমা পড়েছে ৩১০টি। এর মধ্যে ৬৩টি আবেদনের অনুসন্ধানপ্রক্রিয়া শেষ হয়েছে। নিহত ৩৮ জনের পরিবার ও আহত ২৫ জন ক্ষতিপূরণ পাওয়ার যোগ্য বলে প্রাথমিকভাবে ঠিক করা হয়েছে। সরকার এখন যে প্রক্রিয়ায় তহবিল গঠন করছে, তাতে বছরে দেড় শ কোটি টাকার মতো সংগ্রহ যেতে পারে। বিআরটিএ সূত্র জানিয়েছে, গত ৩১ আগস্ট পর্যন্ত যেসব আবেদন জমা পড়েছে, সেগুলোর মধ্য থেকেই আগামী ২২ অক্টোবরে ক্ষতিপূরণ দেওয়া হবে। বাকি যাঁরা থাকবেন, তাঁদের পরে ক্ষতিপূরণ দেওয়া হবে। আগস্ট পর্যন্ত আবেদন পড়েছিল ১৭৯টি। তবে সড়ক পরিবহন মন্ত্রণালয় ও বিআরটিএ সূত্র বলছে, এখনো দুর্ঘটনায় ক্ষতিগ্রস্ত ব্যক্তিদের সবাই আবেদন করছেন না। তাঁদের সচেতন করার সরকারি উদ্যোগও খুব একটি নেই।সড়কে পরিবারের সাত সদস্য হারানো মো. আলমগীর মুঠোফোনে প্রথম আলোকে বলেন, ক্ষতিপূরণ দেওয়ার বিষয়টি অন্যের কাছ থেকে জেনেছেন; কিন্তু আবেদন করার মতো মানসিক অবস্থা ছিল না। এরপরও পরিচিত ব্যক্তিদের সহায়তায় আবেদন করেছেন। ক্ষতিপূরণ দেওয়ার ক্ষেত্রে দায়দায়িত্ব নিরূপণ করা হবে না। ক্ষতিগ্রস্ত ব্যক্তিদের আর্থিকভাবে এককালীন সুবিধা পাবেন।নিরাপদ সড়ক চাই এর প্রতিষ্ঠাতা চেয়ারম্যান ইলিয়াস কাঞ্চন  দেশে যে পরিমাণ মানুষ সড়ক দুর্ঘটনায় আহত ও নিহত হন, তাঁদের সবাইকে সহায়তা দেওয়ার মতো তহবিল নেই। কারণ, আইনে যে যে খাত থেকে অর্থ আসার কথা ছিল, তা পাওয়া যায়নি। এমনকি সরকারও কোনো টাকা দেয়নি। ফলে গুরুত্বপূর্ণ এই উদ্যোগ কোনো রকমে চালু হচ্ছে।বিআরটিএর হিসাব বলছে, ২০২২ সালে সড়ক দুর্ঘটনায় নিহত হয়েছেন ৪ হাজার ৬৩৮ জন। আহত ৪ হাজার ৬৪৮ জন। এই হিসাবে বছরে নিহত ব্যক্তিদের পরিবারকে ক্ষতিপূরণ দিতে লাগবে ২৩২ কোটি টাকা। আহত ব্যক্তিদের সর্বোচ্চ ক্ষতিপূরণ দিলে ব্যয় হবে প্রায় ১৩৯ কোটি টাকা। এর সঙ্গে যোগ হবে ট্রাস্টের খরচ। সব মিলিয়ে বছরে ৪০০ কোটি টাকার বেশি লাগবে।বেসরকারি হিসাবে সড়ক দুর্ঘটনায় হতাহত মানুষের সংখ্যা দ্বিগুণের বেশি। বেসরকারি সংস্থা রোড সেফটি ফাউন্ডেশনের হিসাবে, ২০২২ সালে সড়কে মৃত্যু হয়েছে ৭ হাজার ৭১৩ জনের। আহত হয়েছেন সাড়ে ১২ হাজারের বেশি মানুষ। বেসরকারি হিসাব আমলে নিলে বছরে ক্ষতিপূরণের জন্য প্রয়োজন হতে পারে ৮০০ কোটি টাকার মতো। বেপরোয়া ও লাইসেন্সবিহীন চালক এবং ফিটনেসবিহীন যানবাহনের কারণে দুর্ঘটনা ঘটলে যদি ক্ষতিপূরণ দেওয়া হয়, দায় যদি নিরূপণ না করা হয়, তাহলে দুর্ঘটনা বেড়ে যায় কি না, সেই আশঙ্কা করছেন কেউ কেউ। সরকার এখন যে প্রক্রিয়ায় তহবিল গঠন করছে, তাতে বছরে দেড় শ কোটি টাকার মতো সংগ্রহ যেতে পারে।সড়ক পরিবহন আইনে ক্ষতিপূরণের জন্য গঠিত তহবিলের টাকা কোন কোন খাত থেকে আসবে, তার বিস্তারিত বলা হয়েছে। খাতগুলো হলো সরকারের দেওয়া অনুদান, মোটরযানের মালিকের কাছ থেকে তোলা চাঁদা, সড়ক পরিবহন আইনের মাধ্যমে আদায় করা জরিমানার অর্থ, মালিক সমিতি থেকে দেওয়া অনুদান, শ্রমিক সংগঠন বা শ্রমিক ফেডারেশন থেকে দেওয়া অনুদান, অন্য কোনো বৈধ উৎস থেকে পাওয়া অর্থ।বিআরটিএ সূত্র বলছে, এখন পর্যন্ত শুধু যানবাহনের মালিকের কাছ থেকে চাঁদা আদায় করা হচ্ছে। গত ১৭ সেপ্টেম্বর পর্যন্ত এই খাত থেকে তহবিলে জমা হয়েছে ৯৬ কোটি ৪৩ লাখ টাকা।সরকার চলতি অর্থবছরে (২০২৩-২৪) প্রায় ৭ লাখ ৬২ হাজার কোটি টাকার বাজেট ঘোষণা করেছে। কিন্তু সড়ক দুর্ঘটনায় ক্ষতিগ্রস্তদের জন্য গঠিত তহবিলে কোনো টাকা বরাদ্দ দেয়নি। যদিও সড়ক পরিবহন মন্ত্রণালয় ১০০ কোটি টাকা এককালীন চেয়ে অর্থ মন্ত্রণালয়ে আবেদন করেছিল।সড়ক পরিবহন আইনে জরিমানা আদায় করে পুলিশ ও ভ্রাম্যমাণ আদালত পরিচালনাকারী নির্বাহী ম্যাজিস্ট্রেটরা। সড়ক আইন মেনে এই টাকা পেতে গত ২০ মার্চ সড়ক পরিবহন মন্ত্রণালয়কে চিঠি দেয় ক্ষতিপূরণের তহবিল পরিচালনাকারী ট্রাস্টি বোর্ড; কিন্তু এখনো এই খাতের কোনো টাকা জমা হয়নি। আরও পড়ুন‘সড়ক দুর্ঘটনা নয়, পরিকল্পিত হত্যাকাণ্ড’  বিআরটিএ সূত্র জানায়, সংস্থাটির ম্যাজিস্ট্রেটরা ভ্রাম্যমাণ আদালত পরিচালনা করে ২০২১-২২ অর্থবছরে ৩ কোটি ৯৪ লাখ টাকা জরিমানা আদায় করেছে। রাস্তায় পুলিশের মামলা ও জেলা পরিষদের ম্যাজিস্ট্রেটদের অভিযানে যে জরিমানা হয়, এর হিসাব বিআরটিএতে নেই।পরিবহন মালিক সমিতিগুলো প্রতিটি বাস-ট্রাক থেকে দৈনিক চাঁদা তোলে। শ্রমিক সংগঠনও চাঁদা নেয়। এই দুটি সংগঠনের প্রতিনিধি ট্রাস্টি বোর্ডেও আছে; কিন্তু তহবিলে কোনো টাকা জমা দেয়নি তারা।সড়ক পরিবহন বিধিমালা অনুসারে, ক্ষতিপূরণের তহবিল গঠনে মোটরসাইকেলের মালিককে এককালীন এক হাজার টাকা, বাস, ট্রাক, কাভার্ড ভ্যান ও প্রাইম মুভারের মালিকদের বার্ষিক দেড় হাজার টাকা এবং মিনিবাস, মিনি ট্রাক ও পিকআপের মালিকদের ওপর ৭৫০ টাকা ধার্য করা আছে।কার, স্পোর্টস ইউটিলিটি ভেহিকেল (এসইউভি) ও মাইক্রোবাসের জন্য ৫০০ টাকা দিতে হয়। আর তিন চাকার যানের বার্ষিক চাঁদা ৩০০ টাকা। নির্দিষ্ট মেয়াদের মধ্যে টাকা না দিলে প্রতি মাস বা মাসের অংশবিশেষের জন্য ৫০ টাকা হারে অতিরিক্ত জরিমানার বিধান রয়েছে।ট্রাস্টি বোর্ড ও বিআরটিএর চেয়ারম্যান নূর মোহাম্মদ মজুমদার প্রথম আলোকে বলেন, তহবিল আস্তে আস্তে বড় হবে। সরকারের কাছে টাকা চেয়েছি। আবার সড়ক আইনে মামলার ফলে যে জরিমানা আদায় হয়, সেটিও পাওয়ার চেষ্টা করছি। তিনি বলেন, ‘প্রধানমন্ত্রীর উদ্বোধনের পর সারা দেশে এর প্রচার বাড়বে। তখন সবাই ক্ষতিপূরণের আবেদন করতে উৎসাহী হবে।’ আরও পড়ুনদেশের যে ১০৮ এলাকায় সড়ক দুর্ঘটনা বেশি হয়  দুর্ঘটনায় হতাহত ব্যক্তিদের ক্ষতিপূরণের দাবি মীমাংসার জন্য রয়েছে ১২ সদস্যের একটি ট্রাস্টি বোর্ড। বিআরটিএর চেয়ারম্যান পদাধিকারবলে বোর্ডের চেয়ারম্যান হিসেবে দায়িত্ব পালন করবেন। বিভিন্ন মন্ত্রণালয়ের কর্মকর্তা ও পরিবহন খাতের মালিক-শ্রমিকেরা বোর্ডের সদস্য। একজন বিশিষ্ট ব্যক্তিকেও সদস্য হিসেবে নিয়োগ দেওয়ার কথা।ট্রাস্টি বোর্ড তহবিলের একটা অংশ লাভজনক খাতে বিনিয়োগ করতে পারবে। বোর্ডের জনবল নিয়োগের ক্ষমতা আছে। ৩৪ জনের জনবল কাঠামোর একটি প্রস্তাব মন্ত্রণালয়ে পাঠানো হয়েছে। তা এখনো অনুমোদিত হয়নি।সড়ক আইন অনুসারে, আর্থিক সহায়তা পেতে নির্ধারিত ফরমে দুর্ঘটনার সর্বোচ্চ ৩০ দিনের মধ্যে ট্রাস্টি বোর্ডের চেয়ারম্যানের কাছে আবেদন করতে হবে। ফলে যেসব দুর্ঘটনায় ৩০ দিন পেরিয়ে গেছে, সেগুলোতে আর আবেদনের সুযোগ নেই। আবেদন দাখিলের দিন থেকে ১০ দিনের মধ্যে চেয়ারম্যান অনুসন্ধান কমিটি গঠন করবেন। এই কমিটি ৩০ দিনের মধ্যে আবেদনকারীর ক্ষয়ক্ষতির পরিমাণ নির্ধারণ করে প্রতিবেদন জমা দেবে। আরও পড়ুনএক বছরে রাজধানীতে সড়ক দুর্ঘটনা বেড়েছে প্রায় ৯৮% প্রতিবেদন দাখিলের ৩০ কার্যদিবসের মধ্যে ট্রাস্টি বোর্ড আবেদনকারীর ব্যাংক হিসাবে ‘প্রাপকের হিসাবে প্রদেয়’ চেকের মাধ্যমে টাকা দেবে। অর্থাৎ দুর্ঘটনার দুই মাসের মধ্যে ক্ষতিপূরণ দেওয়া সম্ভব।দুর্ঘটনার পর ক্ষতিপূরণের বিষয়ে তদন্ত করে সুপারিশের জন্য ১৪ সদস্যের কমিটি আছে। ঢাকার বাইরে দুর্ঘটনার ক্ষেত্রে সংশ্লিষ্ট উপজেলা নির্বাহী কর্মকর্তা (ইউএনও) কমিটির প্রধান হিসেবে দায়িত্ব পালন করবেন। বিআরটিএর সংশ্লিষ্ট সহকারী পরিচালক হবেন সদস্যসচিব। পুলিশ, পরিবহনমালিক-শ্রমিক প্রতিনিধিরা সদস্য হিসেবে থাকবেন।ক্ষতিগ্রস্ত ব্যক্তি যদি মনে করেন, নির্ধারণ করা ক্ষতিপূরণ পর্যাপ্ত নয়, তাহলে আপিল করার সুযোগ আছে। এ ছাড়া দুর্ঘটনার খবর পেয়ে বা আবেদন পাওয়ার পর ট্রাস্টি বোর্ড চিকিৎসাসহ আনুষাঙ্গিক ব্যয় মেটাতে অগ্রিম টাকা দিতে পারবে। প্রশ্ন হলো, বেপরোয়া চালানোর কারণে কোনো যানবাহনের চালক যদি দুর্ঘটনায় পড়ে আহত হন, তিনিও কি ক্ষতিপূরণ পাবেন, যেসব যানবাহনের চালকের লাইসেন্স নেই, ফিটনেস নেই, সেসব যানবাহনের চালক ও শ্রমিকেরা কি ক্ষতিপূরণ পাবেন, আহত ব্যক্তিদের ক্ষতিপূরণের পরিমাণ নির্ধারিত হবে কোন বিবেচনায়?নিরাপদ সড়ক চাই এর প্রতিষ্ঠাতা চেয়ারম্যান ইলিয়াস কাঞ্চন প্রথম আলোকে বলেন, ক্ষতিপূরণ দেওয়ার ক্ষেত্রে দায়দায়িত্ব নিরূপণ করা হবে না। ক্ষতিগ্রস্ত ব্যক্তিদের আর্থিকভাবে এককালীন সুবিধা পাবেন।বেপরোয়া ও লাইসেন্সবিহীন চালক এবং ফিটনেসবিহীন যানবাহনের কারণে দুর্ঘটনা ঘটলে যদি ক্ষতিপূরণ দেওয়া হয়, দায় যদি নিরূপণ না করা হয়, তাহলে দুর্ঘটনা বেড়ে যায় কি না, সেই আশঙ্কা করছেন কেউ কেউ।",Prothom Alo,https://www.prothomalo.com/bangladesh/6q6sh2v7te
"ভাইরাল ভিডিও
আফরোজার মেরুদণ্ডে অস্ত্রোপচার, বাসায় ফিরেছে ইমরান","ঢাকার মোহাম্মদপুরের ইকবাল রোডে প্রাইভেট কারের চাপায় গুরুতর আহত রিকশা আরোহী আফরোজা আহমেদের মেরুদণ্ডে অস্ত্রোপচার হয়েছে। ওই দুর্ঘটনায় তাঁর মেরুদণ্ডের নিচের দিকে পাঁচটি হাড় ভেঙে গেছে। গতকাল বৃহস্পতিবার প্রায় ৭ ঘণ্টা ধরে রাজধানীর একটি বেসরকারি হাসপাতালে তাঁর অস্ত্রোপচার করা হয়। আজ শুক্রবার দুপুরে হাসপাতালে গিয়ে আফরোজার শ্বশুর রফিকুল ইসলামের সঙ্গে কথা হয়। তিনি প্রথম আলোকে বলেন, দুর্ঘটনায় পুরো পরিবার তছনছ হয়ে গেছে। তাঁর সুখের সংসার ছিল। ছেলে ইমরান একটি বিদেশি প্রতিষ্ঠানে চাকরি করেন। পুত্রবধূ আফরোজা একটি বেসরকারি ব্যাংকের কর্মকর্তা। তাঁর সুস্থ হতে কত দিন লাগবে, তিনি পুরোপুরি সুস্থ হবেন কি না, সেটিও নিশ্চিত করে বলছেন না চিকিৎসকেরা। এদিকে ওই দুর্ঘটনায় আহত আফরোজার স্বামী ইমরান রেজা আরেকটি হাসপাতালে ভর্তি ছিলেন। গতকাল তিনি ছাড়া পেয়েছেন। তাঁর বাঁ হাতের চামড়া উঠে গিয়ে গভীর ক্ষত তৈরি হয়েছে। তাঁকে স্ক্র্যাচে ভর করে হাঁটতে হচ্ছে। দুর্ঘটনার সময় তিন বছর বয়সী মেয়ে এনায়া রেজাও বাবা-মায়ের সঙ্গে ছিল। সে সামান্য আহত হয়েছিল। রফিকুল ইসলাম বলেন, এনায়া এখন ভয়ে গাড়িতে উঠতে চাইছে না। গাড়ি দেখলেই আতঙ্কিত হয়ে পড়ছে।এই ঘটনাকে দুর্ঘটনা বলতে রাজি নন রফিকুল ইসলাম। তিনি বলেন, এটি নিছক দুর্ঘটনা নয়। এক কিশোরকে গাড়ি চালাতে দেওয়া হয়েছে। যাঁরা এমন কিশোরকে গাড়ি চালাতে দেন, মূল অপরাধী তাঁরাই। এমন ঘটনা যেন আর না ঘটে, সে জন্য সবাইকে এসব বিষয়ে নজর দেওয়ার দাবি জানান তিনি।এদিকে দুর্ঘটনায় আহত রিকশাচালক  হাবিবুর রহমান পঙ্গু হাসপাতালে চিকিৎসা নিয়ে চলে গেছেন। তাঁর বাড়ি গাজীপুরে। তাঁর যে মুঠোফোন নম্বর পাওয়া গেছে, সেটিতে কল করে বন্ধ পাওয়া যায়। গত রোববার (২৪ সেপ্টেম্বর) রাত ৮টার দিকে রাজধানীর মোহাম্মদপুরের ইকবাল রোডে বেপরোয়া গতিতে চলা একটি প্রাইভেট কার একটি রিকশাকে চাপা দেয়। ওই ঘটনায় ইমরান, আফরোজা, তাঁদের মেয়ে এনায়া এবং রিকশাচালক হাবিবুর রহমান গুরুতর আহত হন। ক্লোজড সার্কিট (সিসি) ক্যামেরায় ধারণ করা এই ঘটনার ৫১ সেকেন্ডের একটি ভিডিও সামাজিক যোগাযোগমাধ্যমে ভাইরাল হয়েছে। সেখানে দেখা গেছে, একটি প্রাইভেট কার রাস্তার মোড় ঘুরেই একটি রিকশাকে বেপরোয়া গতিতে চাপা দেয়। গাড়িটির গতি এতই বেশি ছিল যে রিকশাটিকে রাস্তার এক পাশ থেকে অন্য পাশে নিয়ে যায়। রিকশাচালক ও যাত্রীরা গাড়ির নিচে চাপা পড়েন। আরও পড়ুনসেই গাড়ি চালাচ্ছিল এক কিশোর, আহত তিনজন সংকটাপন্ন পুলিশ বলছে, গাড়িটি চালাচ্ছিল এক কিশোর। সে মোহাম্মদপুরের একটি স্থানীয় বিদ্যালয়ের অষ্টম শ্রেণির শিক্ষার্থী। সালমান হায়দার নামের এক তরুণ তাকে (কিশোর) গাড়ি চালাতে দিয়েছিলেন। এ ঘটনায় মোহাম্মদপুর থানায় একটি মামলা করেছেন ইমরানের বাবা।মামলার তদন্ত কর্মকর্তা মোহাম্মদপুর থানার উপপরিদর্শক (এসআই) আবুল বাশার প্রথম আলোকে বলেন, গাড়িটির মালিক সালমান হায়দারের এক বন্ধু, যিনি অস্ট্রেলিয়ায় থাকেন। গাড়িটি সালমানের গ্যারেজ রাখতে দেওয়া হয়েছিল। তিনি বিভিন্ন সময় গাড়ি নিয়ে বের হতেন। তবে তাঁর কোনো ড্রাইভিং লাইসেন্স নেই। ঘটনার পর দুজনকে স্থানীয় জনতা আটক করে পুলিশে দিয়েছিল। মামলা হওয়ার পর তাঁদের আদালতে পাঠানো হয়। আদালত সালমানকে কারাগারে পাঠিয়েছেন। আর কিশোরকে শিশু (কিশোর) উন্নয়ন কেন্দ্রে পাঠানো হয়েছে।",Prothom Alo,https://www.prothomalo.com/bangladesh/capital/d969ve49gx
ফেনীতে সড়ক দুর্ঘটনায় সেনা কর্মকর্তাসহ তিনজন নিহত,"ফেনীর ছাগলনাইয়া উপজেলায় সড়ক দুর্ঘটনায় এক নারীসহ তিনজন নিহত হয়েছেন। শুক্রবার সন্ধ্যা ছয়টার দিকে উপজেলার নিজকুঞ্জরা এলাকায় ঢাকা-চট্টগ্রাম মহাসড়কের ঢাকামুখী লেনে একটি সিএনজিচালিত অটোরিকশা ইউটার্ন নেওয়ার সময় এ দুর্ঘটনা ঘটে।অজ্ঞাতনামা গাড়ির ধাক্কায় সিএনজিচালিত অটোরিকশাটি উল্টে যায়। দুর্ঘটনায় নিহত ব্যক্তিরা হলেন সেনাবাহিনীর সাবেক সিনিয়র ওয়ারেন্ট অফিসার ও সেনা কল্যাণের চট্টগ্রাম শাখার কর্মকর্তা আবু তাহের (৫৯), তাঁর স্ত্রী সালমা আক্তার (৪৮) এবং সিএনজিচালিত অটোরিকশার চালক মনা মিয়া (৩০)। তাঁদের বাড়ি ফেনীর ছাগলনাইয়া উপজেলার ঘোপাল ইউনিয়নের নাঙ্গলমোড়া গ্রামে। পুলিশ ও স্থানীয় লোকজনের সঙ্গে কথা বলে জানা গেছে, ছাগলনাইয়া উপজেলার মুহুরীগঞ্জ সমিতির বাজারের পাশে নিজকুঞ্জরা এলাকার চট্টগ্রামমুখী লেনের পাশে একটি পাম্প আছে। দুর্ঘটনার শিকার অটোরিকশাটি পাম্প থেকে গ্যাস ভরে ইউটার্ন নিয়ে ঢাকামুখী লেনে যাচ্ছিল। এ সময় অজ্ঞাতনামা একটি গাড়ির ধাক্কায় অটোরিকশাটি দুমড়েমুচড়ে যায়। এতে ঘটনাস্থলেই দুজন নিহত হন। স্থানীয় লোকজন হতাহতদের উদ্ধার করে ফেনী সদর জেনারেল হাসপাতালে পাঠালে চিকিৎসক অন্যজনকেও মৃত ঘোষণা করেন। ফাজিলপুর হাইওয়ে থানার ভারপ্রাপ্ত কর্মকর্তা (ওসি) মো. রাশেদ খান চৌধুরী বলেন, সড়ক দুর্ঘটনায় নিহত তিনজনের লাশ উদ্ধার করে ময়নাতদন্তের জন্য ফেনী জেনারেল হাসপাতালের মর্গে রাখা হয়েছে। ঘটনাস্থল থেকে দুমড়েমুচড়ে যাওয়া অটোরিকশাটি পুলিশের হেফাজতে নেওয়া হয়েছে। নিহতের ভাই ও ঘোপাল ইউনিয়ন পরিষদের (ইউপি) প্যানেল চেয়ারম্যান সাদেক হোসেন বলেন, তাঁর ভাই ও ভাবি চট্টগ্রামের মিরসরাই উপজেলার বাংলাবাজারে শ্বশুরবাড়িতে বেড়াতে গিয়েছিলেন। সেখান থেকে বাড়িতে ফেরার পথে দুর্ঘটনার কবলে পড়েন।",Prothom Alo,https://www.prothomalo.com/bangladesh/district/gwlcwiwj4i
গুলশানে বাসের ধাক্কায় প্রাণ গেল নারীর,"রাজধানীর গুলশান থানা এলাকার নদ্দায় রাস্তা পারাপারের সময় বাসের ধাক্কায় এক নারী নিহত হয়েছেন। তাঁর বয়স আনুমানিক ৬৫ বছর। তবে তাঁর পরিচয় পাওয়া যায়নি।আজ শুক্রবার বিকেল চারটার দিকে নদ্দা বাসস্ট্যান্ড এলাকায় এই দুর্ঘটনা ঘটে বলে জানিয়েছেন গুলশান থানার উপপরিদর্শক (এসআই) আলমগীর হোসেন। ওই নারীর লাশ এখন ঢাকা মেডিকেল কলেজের মর্গে রাখা আছে। ওই নারীকে হাসপাতালে নিয়ে আসেন পথচারী ফার হাবিব। তিনি বলেন, ওই নারী যখন রাস্তা পার হচ্ছিলেন, তখন বাড্ডার দিক থেকে কুড়িলগামী রাজধানী পরিবহনের একটি বাস তাঁকে চাপা দেয়। প্রথম তাঁকে উদ্ধার করে স্থানীয় একটি হাসপাতালে নেওয়া হয়। সেখানে অবস্থার অবনতি হলে তাঁকে ঢাকা মেডিকেল কলেজ হাসপাতালে নেওয়া হয়। হাসপাতাল সূত্র বলছে, ওই নারীকে হাসপাতালের জরুরি বিভাগে নিয়ে এলে চিকিৎসক পরীক্ষা করে জানান তিনি (ওই নারী) মারা গেছেন।গুলশান থানার এসআই আলমগীর হোসেন বলেন, ওই নারীর পরিচয় জানার চেষ্টা চলছে।",Prothom Alo,https://www.prothomalo.com/bangladesh/capital/z8xi123scp
"গোপালগঞ্জে বাসের ধাক্কায় অটোরিকশার ২ যাত্রী নিহত, আহত ৪","গোপালগঞ্জের মুকসুদপুরে যাত্রীবাহী বাসের ধাক্কায় ব্যাটারিচালিত অটোরিকশার (ইজিবাইক) দুই যাত্রী নিহত হয়েছেন। এ ঘটনায় আহত হয়েছেন আরও চারজন। আজ শুক্রবার বেলা সাড়ে ১১টার দিকে উপজেলার ঢাকা-খুলনা মহাসড়কের দাসের হাট এলাকার পদ্মা হাইওয়ে রেস্টুরেন্টের পাশে এ দুর্ঘটনা ঘটে।মুকসুদপুর থানার ভারপ্রাপ্ত কর্মকর্তা (ওসি) মো. আশরাফুল আলম দুর্ঘটনায় দুজন নিহত হওয়ার তথ্য নিশ্চিত করেছেন। দুর্ঘটনায় নিহত ব্যক্তিরা হলেন কাশিয়ানী উপজেলার মহেশপুর ইউনিয়নের হুগলাকান্দি গ্রামের আকমল শেখের স্ত্রী রানী বেগম (৬০) ও একই ইউনিয়নের বাগিয়া গ্রামের আবদুল হকের ছেলে হায়াত আলী শেখ (৬২)। মুকসুদপুর থানার ওসি মো. আশরাফুল আলম বলেন, দোলা পরিবহনের যাত্রীবাহী একটি বাস ঢাকা থেকে গোপালগঞ্জে যাচ্ছিল। মুকসুদপুর উপজেলার দাসের হাট এলাকায় পৌঁছালে বিপরীত দিক থেকে আসা অটোরিকশার সঙ্গে সংঘর্ষ হয়। এতে ঘটনাস্থলেই অটোরিকশার ওই দুই যাত্রী নিহত হন। সংঘর্ষের পর দোলা পরিবহনের গাড়িটিতে আগুন লেগে যায়। এতে ওই গাড়ির বেশ কিছু ক্ষতি হয়। মুকসুদপুর ফায়ার সার্ভিসের একটি ইউনিট ঘটনাস্থলে গিয়ে আগুন নিয়ন্ত্রণে আনে।এ সময় ঢাকা-খুলনা মহাসড়কের যান চলাচল বন্ধ হয়ে যায়। কিছু সময় পর আবার যান চলাচল স্বাভাবিক হয়। এ দুর্ঘটনায় আহত ফুল মিয়া (৪৭), খুকি (৫৫), লামিয়া (২০) ও জাহেদা বেগমকে (৫০) উদ্ধার করে উপজেলা স্বাস্থ্য কমপ্লেক্সের ভর্তি করা হয়েছে।",Prothom Alo,https://www.prothomalo.com/bangladesh/district/jktminiiz8
"মহাসড়কের এক অংশ বন্ধ করে অনুষ্ঠান, অন্য অংশে ভ্যানচাপায় আ.লীগ নেতা নিহত","মহাসড়কের এক পাশ বন্ধ করে চলছিল নবনির্বাচিত সংসদ সদস্য সিদ্দিকুর রহমান পাটোয়ারীর উদ্যোগে প্রধানমন্ত্রী শেখ হাসিনার ৭৭তম জন্মদিনের অনুষ্ঠান। অন্য পাশ দিয়ে উভয় পাশের যানবাহন চলছিল। এ সময় কাভার্ড ভ্যানচাপায় নিহত হন আওয়ামী লীগ নেতা সিদ্দিকুর রহমান খান (৬৫)। বৃহস্পতিবার বেলা ১১টার দিকে নাটোরের বড়াইগ্রাম উপজেলার বনপাড়া বাজারে এ ঘটনা ঘটে।নিহত সিদ্দিকুর রহমান খান বনপাড়া পৌর আওয়ামী লীগের ৩ নম্বর ওয়ার্ডের সভাপতি এবং স্থানীয় অফিসপাড়ার মৃত রাজেন খানের ছেলে। তিনি পেশায় ছিলেন একজন নির্মাণ ঠিকাদার। পুলিশ ও স্থানীয় সূত্রে জানা যায়, নাটোর-৪ (বড়াইগ্রাম ও গুরুদাসপুর) আসনের উপনির্বাচনে বিনা প্রতিদ্বন্দ্বিতায় সিদ্দিকুর রহমান পাটোয়ারী সদ্য সংসদ সদস্য নির্বাচিত হওয়ার পর বৃহস্পতিবার বেলা ১১টায় তাঁর উদ্যোগে প্রধানমন্ত্রী শেখ হাসিনার ৭৭তম জন্মদিনের অনুষ্ঠান আয়োজন করা হয়। বনপাড়া খাদ্যগুদামের বিপরীত দিকে মহাসড়কের পশ্চিত অংশ দখল করে সংবর্ধনা সভার প্যান্ডেল করা হয়। ফলে উভয় পাশের সব যানবাহন মহাসড়কের পূর্ব অংশ দিয়ে যাতায়াত করছিল। এতে সকাল থেকেই মহাসড়কের ওই অংশে যানজটের সৃষ্টি হয়। এ সময় আওয়ামী লীগ নেতা সিদ্দিকুর রহমান খান মোটরসাইকেল নিয়ে পৌর গেট মার্কেট থেকে নিজ বাড়িতে যাচ্ছিলেন। বিপরীত দিক থেকে আসা একটি কাভার্ড ভ্যান তাকে চাপা দেয়। এতে গুরুতর আহত হলে তাঁকে উদ্ধার করে রাজশাহী মেডিকেল কলেজ হাসপাতালে নেওয়ার পথে তাঁর মৃত্যু হয়। খবর পেয়ে পুলিশ ওই কাভার্ড ভ্যান ও চালককে আটক করে থানায় নিয়ে যায়। বনপাড়া পৌরসভার মেয়র ও পৌর আওয়ামী লীগের সভাপতি কে এম জাকির হোসেন বলেন, মহাসড়ক দখল করে সংবর্ধনাসভা করার কারণেই এ ঘটনা ঘটেছে। মহাসড়ক বন্ধ করে সভা করা ঠিক হয়নি বলে তিনি স্বীকার করেন। আওয়ামী লীগ নেতার মৃত্যুতে তিনি শোক প্রকাশ করে পরিবারের প্রতি সমবেদনা জানিয়েছেন।তবে মেয়রের বক্তব্য সঠিক নয় বলে দাবি করেছেন পৌর স্বেচ্ছাসেবক লীগের সভাপতি ও সংসদ সদস্যের অনুসারী জাকির হোসেন সরকার। তিনি জানান, ১৪ বছর ধরে বনপাড়ার যে জায়গায় আওয়ামী লীগের অনুষ্ঠান হয়, সেই জায়গাতেই তাঁরা অনুষ্ঠান করেছেন। এই অনুষ্ঠানের সঙ্গে আওয়ামী লীগ নেতার মৃত্যুর ঘটনার কোনো সম্পর্ক নেই।বড়াইগ্রাম থানার ভারপ্রাপ্ত কর্মকর্তা (ওসি) আবু সিদ্দিক জানান, কাভার্ড ভ্যানচাপা দেওয়ায় আওয়ামী লীগ নেতা সিদ্দিকুর রহমান খানের মৃত্যু হয়েছে। কাভার্ড ভ্যানটি জব্দ করা হয়েছে এবং চালককে থানায় আটক রাখা হয়েছে।",Prothom Alo,https://www.prothomalo.com/bangladesh/district/krvp5li9lp
রামপালে ভ্যানের চাকায় ওড়না পেঁচিয়ে কিশোরীর মৃত্যু,"বাগেরহাটের রামপাল উপজেলায় ব্যাটারিচালিত অটোভ্যানের চাকায় ওড়না পেঁচিয়ে সুমনা আক্তার (১৩) নামের এক কিশোরীর মৃত্যু হয়েছে। বৃহস্পতিবার সন্ধ্যায় উপজেলার পেড়িখালী ইউনিয়নের পেড়িখালী গ্রামের দিয়ালডাঙ্গা ব্রিজ এলাকায় এ দুর্ঘটনা ঘটে।মৃত সুমনা আক্তার উপজেলার বড়কাটালী গ্রামের সাইদুর রহমানের মেয়ে এবং বড় কাটালী বহুমুখী মাধ্যমিক বিদ্যালয়ে ষষ্ঠ শ্রেণির ছাত্রী ছিল। স্থানীয় লোকজনের বরাত দিয়ে মোংলা থানার ভারপ্রাপ্ত কর্মকর্তা (ওসি) মোহাম্মদ সামসুদ্দীন বলেন, মা–বাবার সঙ্গে নিজ বাড়ি থেকে মোংলা উপজেলার সোনাতনিয়া এলাকায় নানাবাড়ি যাওয়ার পথে দিয়ালডাঙ্গা ব্রিজ এলাকায় পৌঁছালে অসাবধানতায় ওড়না চাকায় জড়িয়ে রাস্তায় পড়ে গিয়ে গুরুতর আহত হয় সুমনা। পরে মোংলা উপজেলা স্বাস্থ্য কমপ্লেক্স নিয়ে এলে কর্তব্যরত চিকিৎসক তাকে মৃত ঘোষণা করেন।",Prothom Alo,https://www.prothomalo.com/bangladesh/district/pubw0d0xm7
মাদারীপুরে বাসের ধাক্কায় প্রাণ গেল অশীতিপর বৃদ্ধের,"মাদারীপুরে যাত্রীবাহী বাসের ধাক্কায় এক অশীতিপর বৃদ্ধের মৃত্যু হয়েছে। আজ বৃহস্পতিবার দুপুর ১২টার দিকে সদর উপজেলার তাঁতিবাড়ি এলাকায় ঢাকা-বরিশাল মহাসড়কে এ দুর্ঘটনা ঘটে। নিহত ব্যক্তির নাম রাজ্জাক মোল্লা (৮৫)। তিনি সদর উপজেলার ভদ্রখোলা এলাকার মৃত কাজেম মোল্লার ছেলে। হাইওয়ে পুলিশ ও স্থানীয় সূত্র জানায়, তাঁতিবাড়ি এলাকা থেকে ভদ্রখোলা ফিরছিলেন রাজ্জাক মোল্লা। মহাসড়ক পার হওয়ার সময় বরিশাল থেকে ছেড়ে আসা ঢাকাগামী বিএমএফ পরিবহনের যাত্রীবাহী একটি বাস তাঁকে পেছন থেকে ধাক্কা দেয়। এতে রাজ্জাক মোল্লা গুরুতর আহত হন। পরে স্থানীয় লোকজন তাঁকে উদ্ধার করে মাদারীপুর ২৫০ শয্যা জেলা হাসপাতালে নিলে চিকিৎসক মৃত ঘোষণা করেন। মোস্তফাপুর হাইওয়ে পুলিশ ফাঁড়ির পরিদর্শক মোহাম্মদ মারুফ রহমান বলেন, যাত্রীবাহী একটি বাসের ধাক্কায় এক বৃদ্ধ মারা গেছেন। খবর পেয়ে পুলিশ ঘটনাস্থল ও হাসপাতাল পরিদর্শন করেছে। বাসটিকে পুলিশ জব্দ করলেও চালক পালিয়ে গেছেন। এ ঘটনা আইনগত ব্যবস্থা নেওয়া হবে। ",Prothom Alo,https://www.prothomalo.com/bangladesh/district/bxezyupqa2
মাহিন্দ্রার ধাক্কায় মোটরসাইকেল থেকে সড়কে পড়ে বিএনপি নেতা নিহত," বরিশালে সড়ক দুর্ঘটনায় মো. রিয়াজুল ইসলাম ওরফে সবুজ (৪৫) নামের বিএনপির এক নেতা নিহত হয়েছেন। গতকাল বুধবার দিবাগত রাতে বরিশাল-পটুয়াখালী মহাসড়কের ঝালকাঠির নলছিটি উপজেলার কাঠেরঘর এলাকায় এ দুর্ঘটনা ঘটে।রিয়াজুল ইসলামের বাড়ি সদর উপজেলার চরআইচা গ্রামে। তিনি বরিশাল জেলা দক্ষিণ ও সদর উপজেলা বিএনপির সদস্য ছিলেন। রিয়াজুলের মৃত্যুর খবরে বিএনপির নেতা-কর্মীদের মধ্যে শোকের ছায়া নেমে আসে। খবর শুনে গভীর রাতে দলটির নেতা-কর্মীরা বরিশাল শের-ই-বাংলা মেডিকেল কলেজ হাসপাতালে ছুটে যান। এ সময় নেতা-কর্মীরা কান্নায় ভেঙে পড়েন। বরিশাল সদর উপজেলা বিএনপির আহ্বায়ক কাজী এনায়েত হোসেন বলেন, রিয়াজুল ইসরাম বরিশাল দক্ষিণ জেলা বিএনপি ও বরিশাল সদর উপজেলা বিএনপির সদস্য ছিলেন। পাশাপাশি তিনি সদর উপজেলার চরকাউয়া ইউনিয়ন বিএনপির সাবেক সাধারণ সম্পাদক ও একই ইউনিয়ন পরিষদের সাবেক সদস্য ছিলেন।রিয়াজুলের পারিবারিক সূত্র জানায়, গতকাল রাত সাড়ে ১০টার দিকে রিয়াজুল তাঁর দুই বন্ধুকে নিয়ে মোটরসাইকেলে বাকেরগঞ্জ থেকে বরিশাল নগরের উদ্দেশে আসছিলেন। পথে বরিশাল-পটুয়াখালী মহাসড়কের ঝালকাঠির নলছিটি উপজেলার কাঠেরঘর এলাকায় এলে বিপরীত দিক থেকে আসা একটি মাহিন্দ্রা তাঁদের বহনকারী মোটরসাইকেলটিকে ধাক্কা দেয়। এতে সড়কে পড়ে আহত হন তাঁরা। তাৎক্ষণিক স্থানীয় লোকজন তাঁদের উদ্ধার করে বরিশাল শের-ই-বাংলা মেডিকেল কলেজ হাসপাতালে নিয়ে যান। এ সময় সেখানে চিকিৎসক রিয়াজুলকে মৃত ঘোষণা করেন। বরিশাল মহানগর বিএনপির আহ্বায়ক কমিটির সদস্য (দপ্তরের দায়িত্বপ্রাপ্ত) জাহিদুর রহমান আজ বৃহস্পতিবার দুপুরে প্রথম আলোকে বলেন, আজ জোহর নামাজ শেষে বরিশাল জিলা স্কুল মাঠে রিয়াজুল ইসলামের প্রথম জানাজা হয়। এতে বিএনপির মহানগর, জেলা ও সহযোগী সংগঠনের নেতা-কর্মীরা অংশ নেন। পরে তাঁর লাশ গ্রামের বাড়ি বরিশাল সদর উপজেলার চরকাউয়া ইউনিয়নের গ্রামের বাড়িতে নেওয়া হয়। সেখানে আসরের নামাজ শেষে দ্বিতীয় জানাজার পর পারিবারিক কবরস্থানে তাঁকে দাফন করা হয়।রিয়াজুলের মৃত্যুতে শোক প্রকাশ করেছেন দলটির কেন্দ্রীয় যুগ্ম মহাসচিব মজিবর রহমান সরোয়ার, নগর বিএনপির আহ্বায়ক মনিরুজ্জামান খান, সদস্যসচিব মীর জাহিদুল কবির ও দক্ষিণ জেলা বিএনপির আহ্বায়ক আবুল হোসেন খান। তাঁরা রিয়াজুলের আত্মার মাগফিরাত কামনা করেন এবং শোকাহত পরিবারের প্রতি সমবেদনা জানান।",Prothom Alo,https://www.prothomalo.com/bangladesh/district/4257an0dxt
"নিয়ন্ত্রণ হারিয়ে সড়ক বিভাজকের ওপরে মাইক্রোবাস, পুলিশ কর্মকর্তা নিহত","চট্টগ্রামে পৃথক দুই সড়ক দুর্ঘটনায় পুলিশের একজন কর্মকর্তা নিহত ও ১৮ জন আহত হয়েছেন। আজ বৃহস্পতিবার ভোরে সীতাকুণ্ডের সুলতানা মন্দির এলাকা এবং সকালে মিরসরাই উপজেলার ছোটকমলদহ এলাকায় এ দুটি দুর্ঘটনা ঘটে। এর মধ্যে সকাল পৌনে আটটার দিকে ছোটকমলদহে ঢাকা-চট্টগ্রাম মহাসড়কের চট্টগ্রামমুখী লেনে মাইক্রোবাস নিয়ন্ত্রণ হারিয়ে পুলিশ পরিদর্শক এস এম জাহিদ ইকবাল নিহত হন। ওই মাইক্রোবাসে থাকা আরও সাতজন আহত হন। অপর দিকে ভোর সাড়ে চারটার দিকে সুলতানা মন্দির এলাকায় একটি লরির সঙ্গে বাসের ধাক্কায় ১১ জন গুরুতর আহত হন। কুমিরা হাইওয়ে পুলিশ ফাঁড়ির ইনচার্জ পরিদর্শক শাহাদাত হোসেন জানান, পুলিশ পরিদর্শক এস এম জাহিদ ইকবাল ও তাঁর পরিবারের সদস্যরা একটি মাইক্রোবাসে ঢাকা থেকে বান্দরবান যাচ্ছিলেন। তাঁদের মাইক্রোবাসটি আজ সকাল পৌনে আটটার দিকে মিরসরাইয়ের ছোটকমলদহ এলাকায় নিয়ন্ত্রণ হারিয়ে সড়ক বিভাজকের ওপরে উল্টে পড়ে। এতে মাইক্রোবাসের ভেতরে থাকা সবাই আহত হন। এর মধ্যে জাহিদ ইকবালকে সীতাকুণ্ড উপজেলা স্বাস্থ্য কমপ্লেক্সে নেওয়া হলে কর্তব্যরত চিকিৎসক মৃত ঘোষণা করেন। পরে তাঁর লাশ ময়নাতদন্তের জন্য চট্টগ্রাম মেডিকেল কলেজ হাসপাতালের মর্গে পাঠানো হয়। নিহত জাহিদ ইকবাল চুয়াডাঙ্গা জেলায় কর্মরত ছিলেন বলে জানা গেছে। হাইওয়ে পুলিশের সদস্যরা আহত বাসযাত্রীদের উদ্ধার করে সীতাকুণ্ড স্বাস্থ্য কমপ্লেক্সে ভর্তি করেন। অপর দিকে বার আউলিয়া হাইওয়ে থানার সহকারী উপপরিদর্শক (এএসআই) গোলাম রাব্বানী জানান, ভোররাত সাড়ে চারটার দিকে কক্সবাজারগামী একটি বাস সীতাকুণ্ডের সুলতানা মন্দির এলাকা (জিপিএইচ ইস্পাত গেট এলাকা) একটি লরিকে পেছন থেকে ধাক্কা দেয়। ওই বাসের ১১ জন যাত্রী গুরুতর আহত হন। পরে হাইওয়ে পুলিশের সদস্যরা তাঁদের উদ্ধার করে সীতাকুণ্ড স্বাস্থ্য কমপ্লেক্সে ভর্তি করেন। দুর্ঘটনাকবলিত গাড়ি দুটি উদ্ধার করা হয়েছে। এ বিষয়ে পরবর্তী আইনগত ব্যবস্থা নেওয়া হচ্ছে। সীতাকুণ্ড উপজেলা স্বাস্থ্য কর্মকর্তা নুর উদ্দিন রাশেদ প্রথম আলোকে বলেন, দুর্ঘটনাকবলিত মাইক্রোবাসে আটজন যাত্রী ছিলেন। তাঁদের মধ্যে জাহিদ ইকবালকে মৃত অবস্থায় হাসপাতালে আনা হয়েছিল। বাকি সাতজনকে চিকিৎসা দেওয়া হয়েছে। এর আগে অপর একটি দুর্ঘটনায় কক্সবাজারগামী একটি বাসের ১১ যাত্রীকে আহত অবস্থায় সীতাকুণ্ড স্বাস্থ্য কমপ্লেক্সে আনা হয়। তাঁদের আটজনকে প্রাথমিক চিকিৎসা শেষে চট্টগ্রাম মেডিকেল কলেজ হাসপাতালে পাঠানো হয়েছে। ",Prothom Alo,https://www.prothomalo.com/bangladesh/district/z2gv968qbw
দাঁড়িয়ে থাকা কাভার্ড ভ্যানে আরেক কাভার্ড ভ্যানের ধাক্কায় চালক নিহত,"ফেনীর ছাগলনাইয়ায় ঢাকা-চট্টগ্রাম মহাসড়কের পাশে দাঁড়িয়ে থাকা একটি কাভার্ড ভ্যানে অপর একটি কাভার্ড ভ্যানের ধাক্কায় একজন নিহত হয়েছেন। আজ বৃহস্পতিবার সকালে ছাগলনাইয়ার সমিতি বাজার এলাকায় ঢাকামুখী লেনে এই দুর্ঘটনা ঘটে।নিহত ব্যক্তির নাম বেলাল হোসেন (৩৩)। তিনি চট্টগ্রামের ফটিকছড়ি উপজেলার অধীন ভুজপুর থানার পশ্চিম সিকদারশীল এলাকার শেখ লোকমানের ছেলে। বেলাল পেশায় কাভার্ড ভ্যানচালক। ময়নাতদন্তের জন্য লাশ ফেনী সদর ২৫০ শয্যার জেনারেল হাসপাতালের মর্গে রাখা হয়েছে। ফাজিলপুর হাইওয়ে পুলিশ জানায়, আজ বৃহস্পতিবার সকালে যান্ত্রিক ত্রুটির কারণে একটি কাভার্ড ভ্যান মহাসড়কের সমিতি বাজার এলাকায় ঢাকামুখী লেনের এক পাশে দাঁড় করিয়ে রাখা ছিল। সামনে দাঁড়িয়ে ছিলেন চালক বেলাল। সকাল ৭টার দিকে অপর একটি দ্রুত ও বেপরোয়া গতির কাভার্ড ভ্যান দাঁড়িয়ে থাকা কাভার্ড ভ্যানকে সজোরে পেছন থেকে ধাক্কা দেয়। এতে সামনে দাঁড়িয়ে থাকা গাড়ির চালক মারাত্মক রক্তাক্ত জখম হন। স্থানীয় লোকজনের সহযোগিতায় ফাজিলপুর হাইওয়ে পুলিশ আহত বেলাল হোসেনকে উদ্ধার করে ফেনী সদর জেনারেল হাসপাতালের জরুরি বিভাগে নিয়ে যায়। সেখানে চিকিৎসক তাঁকে মৃত ঘোষণা করেন।ফাজিলপুর হাইওয়ে থানার ভারপ্রাপ্ত কর্মকর্তা (ওসি) মো. রাশেদ খান চৌধুরী বলেন, লাশ ময়নাতদন্তের জন্য ফেনী সদর জেনারেল হাসপাতালের মর্গে রাখা হয়েছে। এ ঘটনায় আইনগত প্রক্রিয়া চলমান।",Prothom Alo,https://www.prothomalo.com/bangladesh/district/9d1x09h6wk
"ভিডিও ‘ভাইরাল’
সেই গাড়ি চালাচ্ছিল এক কিশোর, আহত তিনজন সংকটাপন্ন","সামাজিক যোগাযোগমাধ্যমে ক্লোজড সার্কিট (সিসি) ক্যামেরায় ধারণ করা ৫১ সেকেন্ডের একটি ভিডিও ভাইরাল হয়েছে। সেখানে দেখা গেছে, একটি প্রাইভেট কার রাস্তার মোড় ঘুরেই একটি রিকশাকে বেপরোয়া গতিতে চাপা দেয়। গাড়িটির গতি এতই বেশি ছিল যে রিকশাটিকে রাস্তার এক পাশ থেকে অন্য পাশে নিয়ে যায়। রিকশাচালক ও যাত্রীরা গাড়ির নিচে চাপা পড়েন।খোঁজ নিয়ে জানা গেছে, গত রোববার রাত আটটার দিকে ঢাকার মোহাম্মদপুরের ইকবাল রোডে ঘটনাটি ঘটেছে। এতে রিকশাচালক হাবিবুর রহমান (৪৫), যাত্রী আফরোজা আহমেদ (৩৪) ও তাঁর স্বামী ইমরান রেজা (৩৮) গুরুতর আহত হন। আফরোজা ও ইমরানের তিন বছর বয়সী মেয়ে এনায়া রেজাও (৩) আহত হয়। আফরোজা আহমেদের মেরুদণ্ডের হাড়, বাঁ পায়ের গোড়ালির হাড় ভেঙে গেছে ও কপাল ফেটে গেছে। রিকশাচালক হাবিবুর রহমানের মাথা ফেটেছে। ডান হাতসহ শরীরের কয়েকটি জায়গার হাড় ভেঙেছে। তিনি এখন জাতীয় অর্থোপেডিক হাসপাতাল ও পুনর্বাসন প্রতিষ্ঠানে (পঙ্গু হাসপাতাল) ভর্তি।রিকশার যাত্রী ইমরান ও আফরোজা রাজধানীর দুটি হাসপাতালে ভর্তি। ইমরানের বাঁ হাতের বাহুর চামড়া উঠে গিয়ে গভীর ক্ষত তৈরি হয়েছে।আফরোজার বোন আফসানা আহমেদ প্রথম আলোকে বলেন, আফরোজা ঢাকা বিশ্ববিদ্যালয় থেকে লেখাপড়া শেষ করে একটি বেসরকারি ব্যাংকে চাকরি করেন। তাঁর স্বামী ইমরান পেশায় প্রকৌশলী। তাঁদের সাত বছর ও তিন বছর বয়সী দুটি সন্তান রয়েছে।স্বজনেরা জানান, ইমরান ও আফরোজা ঢাকার মোহাম্মদপুরে বাস করেন। ঘটনার দিন তাঁরা চিকিৎসকের কাছে গিয়েছিলেন। ঘটনার দিন রাতে তাঁরা রিকশায় বাসায় ফিরছিলেন। রিকশাটি সড়কের এক পাশ দিয়ে চলছিল। অপর দিক থেকে আসা একটি গাড়ি তাঁদের বহনকারী রিকশাকে ধাক্কা দেয়। আফরোজার অবস্থা এখনো সংকটাপন্ন।এদিকে মোহাম্মদপুর থানা-পুলিশ জানায়, দুর্ঘটনার পর স্থানীয় জনতা এক কিশোর (১৫) এবং সালমান হায়দার (২৪) নামের এক তরুণকে আটক করেন। পরে তাঁদের পুলিশের কাছে দেওয়া হয়। জিজ্ঞাসাবাদের বরাত দিয়ে পুলিশ বলছে, গাড়িটি চালাচ্ছিল ওই কিশোর। সালমান হায়দার তাকে গাড়ি চালাতে দিয়েছিলেন। এ ঘটনায় মোহাম্মদপুর থানায় একটি মামলা করেছেন আহত ইমরানের বাবা রফিকুল ইসলাম।পুলিশের মোহাম্মদপুর অঞ্চলের অতিরিক্ত উপকমিশনার (এডিসি) মৃত্যুঞ্জয় দে প্রথম আলোকে বলেন, দুর্ঘটনার পরপরই কিশোরকে আইনের সংস্পর্শে আনা হয়েছে। আর তরুণকে আটক করা হয়েছে। কিশোরটি শিশু (কিশোর) উন্নয়ন কেন্দ্রে রয়েছে। আর তরুণ কারাগারে।মামলার এজাহারে বলা হয়, সালমানের বাসা মোহাম্মদপুরের ইকবাল রোডে। আর কিশোরটির বাসা মোহাম্মদপুরের শের শাহ শূরি রোডে। মঙ্গলবার বিকেলে সালমানের বাসায় গিয়ে কথা হয় তাঁর বাবা ইমতিয়াজ হায়দারের সঙ্গে। ইমতিয়াজ হায়দার প্রথম আলোকে বলেন, গাড়িটি সালমানের এক বন্ধুর। তাঁর বন্ধুর বাসা লালমাটিয়ায়। ওই বন্ধু গাড়িটি সালমানের বাসার গ্যারেজে রাখতেন। কারণ, তাঁদের বাসার কাজ চলছিল। সালমান গাড়িটি বিভিন্ন সময় নিজেই চালাতেন। তবে ঘটনার দিন ওই কিশোরকে চালাতে দিয়েছিলেন। এতেই দুর্ঘটনা ঘটে।মোহাম্মদপুরের শের শাহ শূরি রোডে ওই কিশোরের বাসায় গিয়ে কথা হয় তার মায়ের সঙ্গে। তিনি প্রথম আলোকে বলেন, ওই কিশোরের বাবা সৌদিপ্রবাসী। কিশোরটি স্থানীয় একটি বিদ্যালয়ের অষ্টম শ্রেণির শিক্ষার্থী।কিশোরের মায়ের দাবি, সালমান কিশোরটিকে গাড়ি চালানো শেখাচ্ছিলেন। এ সময় দুর্ঘটনা ঘটে।",Prothom Alo,https://www.prothomalo.com/bangladesh/capital/mojf67l5np
"সড়কে দাঁড়িয়ে থাকা টেম্পোতে ধাক্কা দিল বাস, একজন নিহত","চট্টগ্রাম নগরে দাঁড়িয়ে থাকা একটি টেম্পোতে যাত্রীবাহী বাসের ধাক্কায় এক নারীর মৃত্যু হয়েছে। তাঁর পরিচয় জানা যায়নি। এতে টেম্পুর চালকসহ আরও পাঁচজন আহত হয়েছেন। গতকাল সোমবার বিকেল চারটার দিকে চান্দগাঁও থানার এক কিলোমিটার নামক এলাকায় এ দুর্ঘটনা ঘটে। পুলিশ জানায়, এম এ মান্নান উড়ালসড়কের এক কিলোমিটার অংশের সামনে যাত্রীর জন্য দাঁড়িয়ে ছিল টেম্পোটি। এ সময় কক্সবাজার থেকে আসা একটি যাত্রীবাহী বাস টেম্পোতে ধাক্কা দেয়। এতে ঘটনাস্থলে মারা যান এক নারী। গুরুতর আহত হন টেম্পোতে থাকা আবু তাহের (২৪), মো. সাঈদ (৪৬), মো. জুনায়েদ (২৭), মো. ইসহাক (৪৫) ও টেম্পোর চালক মো. সাহেদ (২৬)। দুর্ঘটনার পরে আহত পাঁচ ব্যক্তিকে চট্টগ্রাম মেডিকেল কলেজ (চমেক) হাসপাতালে নেওয়া হয়। চমেক পুলিশ ফাঁড়ির ইনচার্জ নুরুল আলম বলেন, এর মধ্যে তিনজনকে প্রাথমিক চিকিৎসা দিয়ে হাসপাতাল থেকে ছেড়ে দেওয়া হয়েছে।আহত অন্য দুই ব্যক্তি হাসপাতালে চিকিৎসাধীন রয়েছেন। চান্দগাঁও থানার ভারপ্রাপ্ত কর্মকর্তা (ওসি) খাইরুল ইসলাম প্রথম আলোকে বলেন, দুর্ঘটনা পর বাসটি জব্দ করেছে পুলিশ। তবে চালক পালিয়ে গেছেন। চালককে আটক করতে অভিযান চলছে।",Prothom Alo,https://www.prothomalo.com/bangladesh/xw1noyaj05
‘জ্বালানি মন্ত্রণালয়ের’ স্টিকার লাগানো গাড়ির ধাক্কায় পা ভেঙেছে মোটরসাইকেলচালকের,"রাজধানীর রমনা এলাকায় ‘জ্বালানি মন্ত্রণালয়’ লেখা একটি গাড়ির ধাক্কায় এক মোটরসাইকেলচালকের পা ভেঙে গেছে। তাঁর নাম ইকরামুল রাব্বি (২৭)। আহত হয়েছেন মোটরসাইকেলের আরোহী হেলাল উদ্দিন (২৮)। রোববার রাত সাড়ে আটটার দিকে হেয়ার রোডে এ ঘটনা ঘটে।  আহত ইকরামুল ও হেলাল ঢাকা মেডিকেল কলেজ হাসপাতালে চিকিৎসাধীন রয়েছেন। হেলাল প্রথম আলোকে বলেন, তাঁরা দুজন একটি বেসরকারি প্রতিষ্ঠানের কর্মী। অফিস মহাখালী ডিওএইচএস এলাকায়। অফিস থেকে ডেমরার বাসায় ফিরছিলেন। পথে মিন্টো রোড থেকে কাকরাইলের দিকে যাওয়ার সড়কে একটি গাড়ি তাঁদের মোটরসাইকেলকে ধাক্কা দিলে তাঁরা পড়ে যান। এতে চালক ইকরামুলের ডান পা ভেঙেছে। তিনি নিজেও সামান্য আহত হয়েছেন। হেলাল উদ্দিন বলেন, গাড়িটিতে ‘জ্বালানি মন্ত্রণালয়’ লেখা স্টিকার লাগানো ছিল। দুর্ঘটনার পর ওই গাড়িতে করেই তাঁদের হাসপাতালে নেওয়া হয়। পরে হাসপাতাল থেকে গাড়িটি চলে যায়।রমনা থানার উপপরিদর্শক (এসআই) জয়নাল আবেদিন প্রথম আলোকে বলেন, দুর্ঘটনার খবর পেয়ে পুলিশ ঘটনাস্থলে গিয়ে দেখে আহত ব্যক্তিদের হাসপাতালে নেওয়া হয়েছে।ঢাকা মেডিকেল কলেজ পুলিশ ফাঁড়ির পরিদর্শক মো. বাচ্চু মিয়া বলেন, আহত ইকরামুল জরুরি বিভাগে চিকিৎসাধীন আছেন। তাঁর ডান পা ও হাঁটুতে ফ্র্যাকচার (ভেঙেছে) হয়েছে।",Prothom Alo,https://www.prothomalo.com/bangladesh/capital/5lvwfpoj4c
সড়ক দুর্ঘটনায় অল্পের জন্য রক্ষা রাশফোর্ডের,"টানা তিন ম্যাচে হারের পর অবশেষে বার্নলিকে হারিয়ে স্বস্তির এক জয় পেয়েছে ম্যানচেস্টার ইউনাইটেড। সেই ম্যাচে গোল না পেলেও পুরো ৯০ মিনিট মাঠে ছিলেন দলের তারকা স্ট্রাইকার মার্কাস রাশফোর্ড। তবে দলের জয়ের আনন্দটা স্থায়ী হয়নি রাশফোর্ডের। ইউনাইটেডের ক্যারিংটনের অনুশীলন মাঠ থেকে ফেরার পথে মারাত্মক সড়ক দুর্ঘটনায় পড়েছেন এই ইংলিশ তারকা। দুর্ঘটনায় শারীরিকভাবে বড় ধরনের চোট থেকে রক্ষা পেলেও তাঁর গাড়ি বেশ ক্ষতিগ্রস্ত হয়েছে। পাশাপাশি মানসিকভাবেও রাশফোর্ড বেশ ধাক্কা খেয়েছেন বলে জানিয়েছে ব্রিটিশ সংবাদমাধ্যম দ্য সান। সামাজিক যোগাযোগমাধ্যমে ছড়িয়ে পড়া ভিডিওতে দেখা গেছে রাশফোর্ডের গাড়ির বাইরের অংশ বেশ ক্ষতিগ্রস্ত হয়েছে এবং কিছু অংশ খুলে পড়েছে। রাশফোর্ডের যে গাড়িটি দুর্ঘটনায় পড়েছে, রোলস রয়েস ব্র্যান্ডের সেই গাড়ির দাম ৭ লাখ পাউন্ড বলে জানিয়েছে দ্য সান। ধারণা করা হচ্ছে, গাড়িটি বেশ জোরের সঙ্গে পাশের ট্রাফিক আইল্যান্ডে ধাক্কা খাওয়ায় এই দুর্ঘটনা ঘটেছে। পুলিশ ঘটনাস্থল পরিদর্শন করলেও কোনো ধরনের অ্যাম্বুলেন্স ডাকার প্রয়োজন হয়নি এবং এ ঘটনায় কাউকে গ্রেপ্তারও করা হয়নি। জানা গেছে, একই পথ দিয়ে যাওয়ার সময় দুর্ঘটনা বুঝতে পেরে সাহায্যের জন্য এগিয়ে আসেন রাশফোর্ডের সতীর্থ ব্রুনো ফার্নান্দেজ। গত মৌসুমটা ভালো গেলেও এবার জ্বলে উঠতে পারছেন না রাশফোর্ড। ইউনাইটেডের হয়ে সব মিলিয়ে ৬ ম্যাচ খেলে মাত্র ১টি গোল ও ২টি অ্যাসিস্ট করেছেন এই ইংলিশ তারকা। সব মিলিয়ে মাঠের খেলায় বেশ চাপেই ছিলেন রাশফোর্ড।নতুন করে সড়ক দুর্ঘটনায় পড়ে তাঁর সে চাপ যেন আরেকটু বাড়ল।",Prothom Alo,https://www.prothomalo.com/sports/football/qn0e0vzt99
যাত্রাবাড়ীতে মুরগিবাহী পিকআপ ভ্যানের ধাক্কায় পথচারী নিহত,"রাজধানীর যাত্রাবাড়ীতে রাস্তা পারাপারের সময় মুরগি বহনকারী পিকআপ ভ্যানের ধাক্কায় এক যুবক নিহত হয়েছেন।গতকাল শনিবার রাত সাড়ে ১১টার দিকে যাত্রাবাড়ীর দনিয়া টোল প্লাজা এলাকায় এ দুর্ঘটনা ঘটে।নিহত যুবকের নাম মাসুদ আহম্মেদ ওরফে রাসেল (২৯)। পারিবারিক সূত্র জানায়, মাসুদের গ্রামের বাড়ি নোয়াখালীর রায়পুরে। বাবার নাম আবুল কাশেম বকুল। মাসুদ যাত্রাবাড়ীর কাজলা নয়ানগর এলাকায় ভাড়া বাসায় থাকতেন। নিহত যুবকের ছোট ভাই মো. ফয়সাল আহম্মেদ বলেন, তাঁরা জানতে পেরেছেন, রাস্তা পারাপারের সময় মুরগি বহনকারী দ্রুতগতির একটি পিকআপ ভ্যান মাসুদকে ধাক্কা দেয়। এতে তিনি গুরুতরভাবে আহত হন। পথচারীরা তাঁকে উদ্ধার করেন। গতকাল দিবাগত রাত একটার দিকে তাঁকে ঢাকা মেডিকেল কলেজ হাসপাতালের জরুরি বিভাগে নেওয়া হয়। সেখানে তাঁকে মৃত ঘোষণা করা হয়।ঢাকা মেডিকেল কলেজ হাসপাতাল পুলিশ ক্যাম্পের পরিদর্শক বাচ্চু মিয়া বলেন, মাসুদের লাশ কলেজের মর্গে রাখা হয়েছে। ঘটনাটি সংশ্লিষ্ট থানার পুলিশকে জানানো হয়েছে।",Prothom Alo,https://www.prothomalo.com/bangladesh/capital/ds9fdcs8xc
আচরণগত পাঁচ কারণে সড়কে দুর্ঘটনার ঝুঁকি,"সড়কে শৃঙ্খলা বজায় রাখা ও মৃত্যুর হার কমিয়ে আনতে নতুন সড়ক নিরাপত্তা আইনের দাবি জানিয়েছে রোড সেফটি কোয়ালিশন বাংলাদেশ। নিরাপদ সড়কের দাবিতে কাজ করা সংগঠনগুলোর এই জোট বলছে, সড়ক দুর্ঘটনায় আচরণগত কারণে পাঁচটি মূল ঝুঁকি আছে। অতিরিক্ত গতি, মানসম্মত হেলমেট ব্যবহার না করা, সিটবেল্ট ব্যবহার না করা, মদ্যপ অবস্থায় গাড়ি চালানো ও শিশুদের জন্য নিরাপদ আসনের অনুপস্থিতি।এসব আচরণগত বিষয় বিবেচনায় নিয়ে নিরাপদ ব্যবস্থা গড়ে তুলতে যথাযথ আইন ও নীতিমালা করা হলে সড়ক নিরাপদ হবে বলে মনে করছে তারা। আজ শনিবার জাতীয় প্রেসক্লাবে আয়োজিত সংবাদ সম্মেলনে লিখিত বক্তব্যে এসব কথা বলা হয়। সংগঠনের পক্ষ থেকে লিখিত বক্তব্য পাঠ করেন সদস্য সংগঠন নিরাপদ সড়ক চাই-এর চেয়ারম্যান ইলিয়াস কাঞ্চন। দীর্ঘ সময় ধরে আন্দোলন করলেও কেন দাবি পূরণ হচ্ছে না—এমন প্রশ্নের জবাবে ইলিয়াস কাঞ্চন বলেন, দাবি দিন দিন জোরদার হচ্ছে। এটা গণমানুষের দাবি। সড়কে সুন্দর ব্যবস্থাপনা করে সবার জন্য নিরাপদ করতেই নতুন আইনের দাবি। আগামী নির্বাচন সামনে রেখে রাজনৈতিক দলগুলোর ইশতেহারে নিরাপদ সড়কের বিষয়টি যুক্ত করতে দলগুলোর সঙ্গে আলোচনা করা হচ্ছে।লিখিত বক্তব্যে বলা হয়, পথচারীদের জন্য সবচেয়ে ঝুঁকিপূর্ণ বাংলাদেশের সড়ক। প্রায় প্রতিদিনই তারা দুর্ঘটনার শিকার হচ্ছে। বিআরটিএ বলছে, এ বছরের প্রথম ৮ মাসে ৩ হাজার ৫৬২টি সড়ক দুর্ঘটনায় ৩ হাজার ৩১৭ জন মারা গেছেন। এতে আহত হয়েছেন, ৫ হাজার ১৭২ জন। তবে দেশে সড়ক দুর্ঘটনার হিসাব বিজ্ঞানসম্মতভাবে তৈরি করা হয় না। বাংলাদেশ পুলিশের হিসাবে গত বছর ৫ হাজার ৮৯টি দুর্ঘটনায় ৫ হাজার ৬৩৬ জন মারা গেছেন। আর নিরাপদ সড়ক চাই-এর হিসাবে, একই সময়ে ৭ হাজার ২৪টি দুর্ঘটনায় ৮ হাজার ১০৪ জন মারা গেছেন। অবকাঠামোগত উন্নয়নের পরও কোনোভাবেই সড়ক দুর্ঘটনার হার নিয়ন্ত্রণ করা যাচ্ছে না। লিখিত বক্তব্যে আরও বলা হয়, বর্তমান সড়ক পরিবহন আইন-২০১৮ ও সড়ক পরিবহন বিধিমালা-২০২২ মূলত সড়কে পরিবহনের জন্য আইন এবং সড়ক পরিবহনব্যবস্থা–সংক্রান্ত বিধিমালা। তাই নিরাপদ ব্যবস্থা গড়ে তুলতে (সেইফ সিস্টেম অ্যাপ্রোচ) নতুন আইন করা জরুরি।সংবাদ সম্মেলনে আরও উপস্থিত ছিলেন ব্র্যাকের সড়ক নিরাপত্তা কর্মসূচির কর্মসূচি ব্যবস্থাপক এম খালিদ মাহমুদ, বাংলাদেশ এনজিওস নেটওয়ার্ক ফর রেডিও অ্যান্ড কমিউনিকেশনের প্রধান নির্বাহী কর্মকর্তা এ এইচ এম বজলুর রহমান, সিআইপিআরবির পরিচালক সেলিম মাহমুদ চৌধুরী, অ্যাক্সিডেন্ট রিসার্চ ইনস্টিটিউটের সহযোগী অধ্যাপক সোহেল মাহমুদ, রোড সেফটি কোয়ালিশনের মহাসচিব লিটন এরশাদ প্রমুখ।",Prothom Alo,https://www.prothomalo.com/bangladesh/nrxw7188oq
"বছিলায় সিএনজিকে ট্রাকের চাপা, এক যাত্রী নিহত, আহত ৩","রাজধানীর বছিলা এলাকায় ডাম্প ট্রাকের চাপায় সিএনজিচালিত অটোরিকশার এক যাত্রী নিহত হয়েছেন। এই ঘটনায় আহত হয়েছেন আরও তিন যাত্রী। আজ শনিবার সকাল ৬টা ৫০ মিনিটের দিকে এই দুর্ঘটনা ঘটে।নিহত ওই যাত্রীর নাম মো. সেলিম (৩৫)। প্রথম আলোকে এই তথ্য নিশ্চিত করেছেন হাজারীবাগ থানার উপপরিদর্শক (এসআই) গোলাপ উদ্দিন। তিনি জানান, সেলিম পেশায় কসাই ছিলেন। তিনি পরিবার নিয়ে থাকতেন কেরানীগঞ্জ এলাকায়।হাজারীবাগ থানার ভারপ্রাপ্ত কর্মকর্তা (ওসি) আহাদ আলী প্রথম আলোকে বলেন, হাজারীবাগ থানার বছিলা সেতুর ঢালে একটি সিএনজিচালিত অটোরিকশাকে চাপা দেয় ডাম্প ট্রাক। এতে অটোরিকশার যাত্রী সেলিম ঘটনাস্থলে নিহত হন। আহত তিনজন স্থানীয় একটি হাসপাতালে ভর্তি হয়েছেন। তবে তাৎক্ষণিকভাবে তাঁদের নাম-পরিচয় জানা যায়নি। এই ঘটনায় দায়ী ব্যক্তিদের বিরুদ্ধে আইনগত ব্যবস্থা নেওয়ার বিষয়টি প্রক্রিয়াধীন রয়েছে উল্লেখ করে ওসি আহাদ আলী আরও বলেন, সেলিমের মরদেহ শহীদ সোহরাওয়ার্দী মেডিকেল কলেজ হাসপাতালের মর্গে রাখা হয়েছে।",Prothom Alo,https://www.prothomalo.com/bangladesh/capital/v4bvly1xfy
চাকরির পরীক্ষা দিয়ে আর বাসায় ফেরা হলো না রাসেলের,"চাকরির ইন্টারভিউ দিতে গিয়ে আর বাসায় ফেরা হলো না মো. রাসেলের (৩২)। গতকাল বৃহস্পতিবার রাতে ফেনীর মহিপালে মোটরসাইকেল দুর্ঘটনায় তিনি নিহত হয়েছেন। তিনি কুমিল্লা সদর উপজেলার দেবীদ্বার সরকার বাড়ির মুজিবুর রহমানের ছেলে।গতকাল রাত ১১টায় ঢাকা-চট্টগ্রাম মহাসড়কের ফেনী সদর উপজেলাধীন র‍্যাব ক্যাম্পের পাশে এ দুর্ঘটনা ঘটে। তাঁর লাশ ময়নাতদন্তের জন্য ফেনী সদর ২৫০ শয্যার জেনারেল হাসপাতালের মর্গে রাখা হয়েছে। পুলিশের সঙ্গে কথা বলে জানা যায়, গতকাল রাত ১১টায় কুমিল্লা থেকে ঢাকা-চট্টগ্রাম মহাসড়কে অত্যন্ত দ্রুতগতিতে মোটরসাইকেল চালিয়ে চট্টগ্রামের মিরসরাইয়ের দিকে যাচ্ছিলেন রাসেল। ফেনীর মহিপালের অদূরে র‍্যাব ক্যাম্পের কাছাকাছি পৌঁছে অন্য একটি গাড়িকে ওভারটেক করার চেষ্টা করেন তিনি। এ সময় নিয়ন্ত্রণ হারিয়ে সামনের একটি গাড়িকে ধাক্কা দেয় তাঁর মোটরসাইকেল। এতে সড়কের ওপর উল্টে পড়ে মারাত্মকভাবে জখম হন তিনি। স্থানীয় লোকজন তাঁকে উদ্ধার করে ফেনী সদর ২৫০ শয্যার জেনারেল হাসপাতালের জরুরি বিভাগে নিয়ে যান। সেখানে চিকিৎসক তাঁকে পরীক্ষা–নিরীক্ষা করে মৃত ঘোষণা করেন। তাঁর লাশ ময়নাতদন্তের জন্য হাসপাতালের মর্গে রাখা হয়েছে। খবর পেয়ে রাতেই কুমিল্লা থেকে তাঁর বাবা মুজিবুর রহমানসহ স্বজনেরা ফেনীতে ছুটে যান। তাঁর বাবা বলেছেন, তাঁদের একমাত্র ছেলে রাসেল তাঁর স্ত্রী ও সন্তান নিয়ে চট্টগ্রামের মিরসরাইয়ে ভাড়া বাসায় থাকতেন। গতকাল একটি চাকরির ইন্টারভিউ দিতে মিরসরাই থেকে কুমিল্লা গিয়েছিলেন। রাতে মোটরসাইকেলযোগে স্ত্রী সন্তানের কাছে ফেরার পথে দুর্ঘটনায় নিহত হন।ফেনীর মহিপাল হাইওয়ে পুলিশের ভারপ্রাপ্ত কর্মকর্তা মো. মোস্তফা কামাল গতকাল রাতে মোটরসাইকেল দুর্ঘটনায় এক যুবক নিহত হওয়ার সত্যতা নিশ্চিত করেন। তিনি জানান, এ ঘটনায় আইনগত প্রক্রিয়া চলমান।",Prothom Alo,https://www.prothomalo.com/bangladesh/district/za6e57br9y
ছুটিতে গ্রামের বাড়িতে ফেরার পথে ট্রাকচাপায় এনজিও কর্মী নিহত,"দিনাজপুরের হাকিমপুরে ট্রাকের চাকায় পিষ্ট হয়ে রবীন্দ্রনাথ সরকার (৩৮) নামের মোটরসাইকেল আরোহী এক এনজিও কর্মী নিহত হয়েছেন। গতকাল বৃহস্পতিবার সন্ধ্যা ৭টার দিকে উপজেলার ডাঙ্গাপাড়া বাজারের উত্তরে ঈদগাহ মাঠের সামনে হিলি-বিরামপুর পাকা সড়কে এ দুর্ঘটনা ঘটে।নিহত রবীন্দ্রনাথ সরকার জয়পুরহাটের পাঁচবিবি উপজেলার সোনাপুর গ্রামের পূর্ণ চন্দ্র সরকারের ছেলে। তিনি একটি বেসরকারি সংস্থায় চাকরি করতেন বলে পুলিশ সূত্রে জানা গেছে। স্থানীয় লোকজন ও প্রত্যক্ষদর্শীর বরাত দিয়ে পুলিশ জানায়, বিরামপুর শহর থেকে মোটরসাইকেলে করে এক যাত্রী হিলির দিকে যাচ্ছিলেন। ডাঙ্গাপাড়া বাজার ঈদগাহ মাঠের সামনে পৌঁছানোর পর বিপরীত দিক থেকে আসা একটি ট্রাকের সঙ্গে মোটরসাইকেলের সংঘর্ষ হয়। এ সময় মোটরসাইকেল আরোহী গাড়ি থেকে ছিটকে সড়কের ওপর পড়ে যান। ট্রাকের চাকা মোটরসাইকেল আরোহীর মাথার ওপর দিয়ে চলে যায়। এতে মাথা থেঁতলে ঘটনাস্থলে তাঁর মৃত্যু হয়। হাকিমপুর থানার ভারপ্রাপ্ত কর্মকর্তা (ওসি) আবু সায়েম মিয়া প্রথম আলোকে বলেন, রবীন্দ্রনাথ সরকার রংপুরে ব্র্যাকে চাকরি করতেন। তিনি বৃহস্পতিবার সপ্তাহের শেষ অফিস করে ছুটিতে গ্রামের বাড়িতে যাচ্ছিলেন। পথে সড়ক দুর্ঘটনায় তাঁর মৃত্যু হয়েছে। ঘটনার পরই চালক ট্রাক নিয়ে পালিয়েছেন। এ ঘটনায় থানায় একটি নিয়মিত ইউডি (অপমৃত্যু) মামলা হবে।",Prothom Alo,https://www.prothomalo.com/bangladesh/district/jo1pd6jxrf
"মাছবোঝাই পিকআপের ধাক্কায় এসআই নিহত, চালক আটক","গাজীপুরের কালিয়াকৈরে মাছবোঝাই একটি পিকআপের চাপায় ট্রাফিক পুলিশের এক উপপরিদর্শক (এসআই) মারা গেছেন। আজ বৃহস্পতিবার সকাল সাড়ে ছয়টার দিকে ঢাকা-টাঙ্গাইল মহাসড়কের কালিয়াকৈর পল্লী বিদ্যুৎ মোড় এলাকায় এ দুর্ঘটনা ঘটে। ঘটনায় জড়িত পিকআপচালককে এরই মধ্যে আটক করেছে পুলিশ।নিহত এসআইয়ের নাম মো.জামাল উদ্দিন (৫৬)। তাঁর গ্রামের বাড়ি টাঙ্গাইলের সদর উপজেলায়। তিনি গাজীপুর জেলা পুলিশের ট্রাফিক বিভাগে কর্মরত ছিলেন। থাকতেন পুলিশের ব্যারাকে। তাঁর পরিবার থাকে টাঙ্গাইলের বাড়িতে। জামাল পুলিশের চাকরিতে যোগ দেন ১৯৮৬ সালে। পুলিশ ও প্রত্যক্ষদর্শী ব্যক্তিদের সূত্রে জানা যায়, আজ সকাল থেকে ঢাকা-টাঙ্গাইল মহাসড়কের কালিয়াকৈর পল্লী বিদ্যুৎ মোড়ে দায়িত্বপালন করছিলেন জামাল উদ্দিন। সকাল সাড়ে ছয়টার দিকে উত্তরবঙ্গগামী সিমেন্টবোঝাই একটি ট্রাকের কাগজপত্র দেখছিলেন তিনি। এ সময় একই দিকে যাচ্ছিল মাছবোঝাই আরেকটি পিকআপ। জামাল উদ্দিন ওই পিকআপকে থামার জন্য ইশারা দেন। পিকআপটির চালক নিয়ন্ত্রণ হারালে সেটি জামাল উদ্দিনকে ধাক্কা দেয়। এতে গুরুতর আহত হন জামাল উদ্দিন। পরে আশপাশের লোকজন উদ্ধার করে সাভারের এনাম মেডিকেল কলেজ হাসপাতালে নিয়ে গেলে চিকিৎসক তাঁকে মৃত ঘোষণা করেন। এ বিষয়ে গাজীপুর জেলা ট্রাফিক পুলিশের পল্লী বিদ্যুৎ শাখা কার্যালয়ের পরিদর্শক নাসির উদ্দিন প্রথম আলোকে বলেন, জামাল উদ্দিন দায়িত্বরত ছিলেন। এর মধ্যে হঠাৎ একটি পিকআপ ভ্যান তাঁকে ধাক্কা দেয়। এতে তিনি বুকে ও কোমরে গুরতর আঘাত পান। তাঁকে উদ্ধার করে হাসপাতালে নিয়ে গেলে চিকিৎসক মৃত ঘোষণা করেন। এ ঘটনায় পিকআপের চালককে আটক করে মৌচাক পুলিশ ফাঁড়িতে হস্তান্তর করা হয়েছে। ঘটনার তদন্ত করা হচ্ছে।",Prothom Alo,https://www.prothomalo.com/bangladesh/district/1z28wxrihe
ইলিশ আর খাওয়া হলো না ব্যবসায়ীর,"অনেক দিন ধরে পদ্মার তাজা ইলিশ খাওয়ার ইচ্ছা হচ্ছিল ব্যবসায়ী সেলিম পাটোয়ারীর (৫৭)। কিন্তু ব্যস্ততার কারণে সুযোগ করে উঠতে পারছিলেন না। আজ বৃহস্পতিবার সেই সুযোগ হয়েছিল তাঁর। তাই ছেলেকে সঙ্গে নিয়ে ইলিশ কিনতে মোটরসাইকেলে চাঁদপুর শহরের দিকে রওনা দিয়েছিলেন। কিন্তু চাঁদপুর শহরে গিয়ে তাঁর আর ইলিশ কেনা হয়নি। এর আগেই সড়ক দুর্ঘটনায় মারা যান তিনি। আর তাঁর ছেলে আহত হন। আজ বেলা ১১টায় মতলব-চাঁদপুর সড়কের রালদিয়া এলাকায় এই দুর্ঘটনা ঘটে। মারা যাওয়া সেলিম পাটোয়ারীর বাড়ি চাঁদপুরের মতলব দক্ষিণ উপজেলার নারায়ণপুর গ্রামে। এই দুর্ঘটনায় আহত তাঁর ছেলের নাম ইব্রাহিম (২০)। তাঁকেও আশঙ্কাজনক অবস্থায় হাসপাতালে ভর্তি করা হয়েছে।পরিবার ও স্থানীয় সূত্র জানা যায়, সেলিম পাটোয়ারী চাঁদপুরের মতলব দক্ষিণ উপজেলার নারায়ণপুর বাজারে গ্যাস সিলিন্ডারের ব্যবসা করেন। আজ সকালে ইলিশ কেনার জন্য ছেলেকে নিয়ে চাঁদপুরে যাচ্ছিলেন তিনি। কিন্তু চাঁদপুর-মতলব সড়কের রালদিয়া এলাকায় পৌঁছালে হঠাৎ তাঁদের মোটরসাইকেলটি উল্টে রাস্তায় পড়ে যায়। এতে মোটরসাইকেল থেকে ছিটকে পড়ে তিনি ও তাঁর ছেলে আহত হন। দুর্ঘটনার পর স্থানীয় লোকজন তাঁদের সেখান থেকে উদ্ধার করে চাঁদপুর জেনারেল হাসপাতালে নিয়ে যান। ওই হাসপাতালের জরুরি বিভাগের চিকিৎসক সেলিম এ সময় পাটোয়ারীকে মৃত ঘোষণা করেন। সেলিম পাটোয়ারীর ভাতিজা মোজাম্মেল হোসেন বলেন, তাঁর চাচা ইলিশ খেতে খুব পছন্দ করতেন। পদ্মার ইলিশ কিনতে বাড়ি থেকে তিনি চাঁদপুর শহরে মাছঘাটের দিকে যাচ্ছিলেন। কিন্তু ওই ইলিশ আর খাওয়া হলো না তাঁর। মারা গেলেন পথেই। চিকিৎসকের বরাত দিয়ে তিনি আরও বলেন, তাঁর চাচাতো ভাই ইব্রাহিমের (২০) অবস্থাও আশঙ্কাজনক। হাসপাতালে তাঁর চিকিৎসা চলছে। তাঁর মাথা, পা, বুকসহ শরীরের বিভিন্ন অংশ থেঁতলে গেছে।মতলব দক্ষিণ থানার পরিদর্শক (তদন্ত) সালেহ আহম্মেদ মোটরসাইকেল দুর্ঘটনায় ওই ব্যক্তির মৃত্যুর সত্যতা নিশ্চিত করে বলেন, পরিবারের অনুরোধে ওই ব্যক্তির লাশ ময়নাতদন্ত ছাড়াই দাফনের অনুমতি দেওয়া হয়েছে।",Prothom Alo,https://www.prothomalo.com/bangladesh/district/8xtpnc9mud
"থেমে থাকা ট্রাকে মোটরসাইকেলের ধাক্কা, তিন তরুণের মৃত্যু","বরগুনার পাথরঘাটা উপজেলায় থেমে থাকা একটি ট্রাকে ধাক্কা খেয়ে মোটরসাইকেল আরোহী তিন তরুণ মারা গেছেন। পাথরঘাটা উপজেলার রায়হানপুর ইউনিয়নের পূর্ব লেমুয়া গ্রামের লেমুয়া-কাকচিড়া সড়কে সোমবার সন্ধ্যায় এ ঘটনা ঘটে।নিহত তিনজন একে অপরের বন্ধু ছিলেন। তাঁরা হলেন রায়হানপুর ইউনিয়নের জামিরতলা গ্রামের দেলোয়ার হাওলাদারের ছেলে শাকিব হাওলাদার (২২), কাকচিড়া ইউনিয়নের খাসতবক গ্রামের বাবুল হাওলাদারের ছেলে রাকিব হাওলাদার (২০) এবং ওই একই গ্রামের মোহাম্মদ নাসির উদ্দিনের ছেলে মোহাম্মদ তানভীর হোসেন (২০)। তাঁরা সবাই সৈয়দ ফজলুল হক ডিগ্রি কলেজের ছাত্র ছিলেন। রায়হানপুর ইউনিয়ন পরিষদের (ইউপি) ৭ নম্বর ওয়ার্ডের সদস্য মঞ্জুরুল আলম এলাকার লোকজনের বরাত দিয়ে বলেন, নিহত তিন তরুণ লেমুয়া ঘুরতে গিয়েছিলেন। সন্ধ্যার পর মোটরসাইকেলে করে তাঁরা লেমুয়া-কাকচিড়া সড়ক দিয়ে এলাকায় ফিরছিলেন। তাঁদের মোটরসাইকেলের গতি বেশি ছিল। পথে স্থানীয় আলমগীর হাওলাদারের বাড়ির সামনে একটি ট্রাক দাঁড়িয়েছিল। তাঁরা অন্ধকারে বিষয়টি বুঝতে পারেননি। ট্রাকের পেছনে সজোরে মোটরসাইকেল ধাক্কা খেলে ঘটনাস্থলেই তাঁরা মারা যান। পরে তাঁদের কাকচিড়া বাজারের মোফাজ্জেল হোসেন হাসপাতালে নিয়ে যাওয়া হলে চিকিৎসক মৃত ঘোষণা করেন।পাথরঘাটা থানার ভারপ্রাপ্ত কর্মকর্তা মো. সাইফুজ্জামান বলেন, বিষয়টি খুবই মর্মাহত। এ ব্যাপারে ঊর্ধ্বতন কর্তৃপক্ষের সঙ্গে আলোচনা করে সিদ্ধান্ত নেওয়া হবে।",Prothom Alo,https://www.prothomalo.com/bangladesh/district/tfvwryjd7p
"চাঁদপুরে মোটরসাইকেলে ঘুরতে গিয়ে এক বন্ধু নিহত, অপর বন্ধু হাসপাতালে","চাঁদপুরের মতলব উত্তর উপজেলায় মোটরসাইকেল নিয়ে ঘুরতে বের হয়ে সড়ক দুর্ঘটনায় এক বন্ধু নিহত হয়েছে। এতে গুরুতর আহত অপর বন্ধু হাসপাতালে চিকিৎসাধীন। গতকাল শনিবার রাতে উপজেলার চরমাছুয়ার বেড়িবাঁধ এলাকায় এ ঘটনা ঘটে।নিহত কিশোরের নাম আশিক মিয়াজী (১৭)। সে চাঁদপুরের মতলব দক্ষিণ উপজেলার পইলপাড়া গ্রামের জাহাঙ্গীর হোসেন মিয়াজীর ছেলে। এ ঘটনায় আহত হয়েছে তার বন্ধু মো. নেছার (১৬)। আশিক ও নেছার একই গ্রামের বাসিন্দা। তারা স্থানীয় একটি কলেজের একাদশ শ্রেণির শিক্ষার্থী। স্বজন ও পুলিশ সূত্রে জানা যায়, কয়েক দিন আগে মোটরসাইকেলটি কিনেছে মো. নেছার। এর আগেও মোটরসাইকেলে করে দুই বন্ধু ঘুরেছে। গতকাল শনিবার রাত ৯টার দিকে দুই বন্ধু মোটরসাইকেলে একসঙ্গে ঘুরতে বের হয়। মোটরসাইকেলটি চালাচ্ছিল নেছার, আর পেছনে বসা ছিল আশিক। তারা মতলব উত্তর উপজেলার চরমাছুয়া এলাকায় বেড়িবাঁধের ওপর পৌঁছালে হঠাৎ নেছার মোটরসাইকেলের নিয়ন্ত্রণ হারায়। মুহূর্তের মধ্যে মোটরসাইকেলটি উল্টে যায়। এতে দুই বন্ধু মোটরসাইকেল থেকে ছিটকে পড়ে। দুজনকে উদ্ধার করে স্থানীয় লোকজন চাঁদপুর জেনারেল হাসপাতালে নিয়ে গেলে কর্তব্যরত চিকিৎসক আশিককে মৃত ঘোষণা করেন। পরে রাতেই নেছারকে উন্নত চিকিৎসার জন্য ঢাকা মেডিকেল কলেজ হাসপাতালে পাঠানো হয়েছে। চিকিৎসকের বরাত দিয়ে নেছারের মা আসমা আক্তার বলেন, তাঁর ছেলের অবস্থা আশঙ্কাজনক।মতলব উত্তর থানার পরিদর্শক (তদন্ত) সানোয়ার হোসেন বলেন, এ ঘটনায় থানায় কোনো অভিযোগ করা হয়নি। পরিবারের অনুরোধে ময়নাতদন্ত ছাড়াই কিশোর আশিকের লাশ দাফনের অনুমতি দেওয়া হয়েছে।",Prothom Alo,https://www.prothomalo.com/bangladesh/district/ye3m040f5x
"সিলেটে দাঁড়িয়ে থাকা ট্রাকের পেছনে মোটরসাইকেলের ধাক্কা, ইউপি চেয়ারম্যান ও ব্যবসায়ীর মৃত্যু","সিলেটের গোয়াইনঘাট উপজেলায় দাঁড়িয়ে থাকা একটি ট্রাকের পেছনে মোটরসাইকেলের ধাক্কায় ইউনিয়ন পরিষদের (ইউপি) একজন চেয়ারম্যান ও একজন ব্যবসায়ীর মৃত্যু হয়েছে।গতকাল শনিবার দিবাগত রাত একটার দিকে সিলেট-কোম্পানীগঞ্জ আঞ্চলিক মহাসড়কের গোয়াইনঘাট উপজেলার মিত্রিমহল এলাকায় এই দুর্ঘটনা ঘটে।নিহত ব্যক্তিরা হলেন সিলেট সদর উপজেলার জালালাবাদ ইউপির চেয়ারম্যান ওবায়দুল্লাহ ইসহাক (৩৬) এবং নগরের দরগাহ মহল্লার বাসিন্দা ও ব্যবসায়ী হাফিজুর রশিদ (৩৪)। পুলিশ ও স্থানীয় লোকজনের সঙ্গে কথা বলে জানা গেছে, গতকাল রাতে সিলেট-কোম্পানীগঞ্জ আঞ্চলিক মহাসড়কের সালুটিকর মিত্রিমহল এলাকায় একটি ট্রাক সড়কের পাশে দাঁড়িয়ে ছিল। রাত একটার দিকে সিলেট থেকে কোম্পানীগঞ্জগামী একটি মোটরসাইকেল নিয়ন্ত্রণ হারিয়ে দাঁড়িয়ে থাকা ওই ট্রাকের পেছনে ধাক্কা দেয়। এতে ঘটনাস্থলেই দুই আরোহীর মৃত্যু হয়।গোয়াইনঘাট থানার ভারপ্রাপ্ত কর্মকর্তা (ওসি) কে এম নজরুল ইসলাম বলেন, খবর পেয়ে পুলিশ ঘটনাস্থলে গিয়ে নিহত ব্যক্তিদের লাশ উদ্ধার করে। এরপর লাশ দুটি সিলেট এম এ জি ওসমানী মেডিকেল কলেজ হাসপাতালে পাঠানো হয়। ঘটনাস্থল থেকে ট্রাকটি জব্দ করে পুলিশি হেফাজতে রাখা হয়েছে। নিহত ব্যক্তিদের মরদেহ আইনি প্রক্রিয়া শেষে পরিবারের কাছে হস্তান্তর করা হবে।",Prothom Alo,https://www.prothomalo.com/bangladesh/district/2hihhuxyax
"ট্রাকচাপায় লালমনিরহাট জেলা রিপোর্টার্স ইউনিটির সভাপতি নিহত, সড়ক অবরোধ","লালমনিরহাটের আদিতমারীতে বেপরোয়া ট্রাকচাপায় জেলা রিপোর্টার্স ইউনিটির সভাপতি ইউনুস আলী (৪৫) নিহত হয়েছেন। আজ শনিবার রাত আটটার দিকে উপজেলার সারপুকুর ইউনিয়নের জুগিটারী এলাকায় লালমনিরহাট-পাটগ্রাম-বুড়িমারী মহাসড়কে এ দুর্ঘটনা ঘটেছে। এ সময় ইউনুস আলী লালমনিরহাট শহর থেকে পেশাগত দায়িত্ব পালন শেষে বাড়ি ফিরছিলেন। ইউনুস আলী দৈনিক সময়ের কণ্ঠস্বর পত্রিকার লালমনিরহাট জেলা প্রতিনিধি হিসেবে কাজ করতেন। তাঁর বাড়ি হাতীবান্ধা উপজেলার টংভাঙা ইউনিয়নের পশ্চিম বেজগ্রামে। ট্রাকচালক ও চালকের সহকারী পালিয়ে গেছেন। ঘটনাস্থলে মালবোঝাই ট্রাকটি এবং নিহত সাংবাদিক ইউনুস আলীর মোটরসাইকেলটি পড়ে ছিল। ট্রাকচালক ও চালকের সহকারী পালিয়ে গেছেন। আদিতমারী থানার ভারপ্রাপ্ত কর্মকর্তা মো. মোজাম্মেল হক রাত সাড়ে ৯টার দিকে ঘটনাস্থলে আসেন। এ সময় আদিতমারী থানার পুলিশ ইউনুস আলীর মরদেহ আদিতমারী থানায় নিয়ে যায়। এদিকে এ দুর্ঘটনার কথা শুনে জেলায় কর্মরত প্রিন্ট ও ইলেকট্রনিক মিডিয়ার সাংবাদিকেরা ঘটনাস্থলে ছুটে আসেন। এ সময় উপস্থিত সাংবাদিকেরা জুগিটারী এলাকায় মহাসড়ক অবরোধ করেন। আদিতমারী উপজেলা প্রেসক্লাবের সভাপতি ও দেশ রূপান্তর পত্রিকার লালমনিরহাট জেলা প্রতিনিধি ফরহাদ আলম বলেন, ‘সহকর্মীর এভাবে মৃত্যুর খবর শুনে আমরা লালমনিরহাট জেলা শহর, আদিতমারী, কালীগঞ্জ ও হাতীবান্ধার সাংবাদিকেরা ছুটে এসেছি। আমরা এ ঘটনায় দায়ী ট্রাকচালক ও তাঁর সহকারীর দৃষ্টান্তমূলক শাস্তি চাই।’ ",Prothom Alo,https://www.prothomalo.com/bangladesh/district/6tr6tbvfrf
পটিয়ায় ট্রাক-মোটরসাইকেলের সংঘর্ষে এইচএসসি পরীক্ষার্থী নিহত,"চট্টগ্রামের পটিয়া উপজেলায় ট্রাকের সঙ্গে মোটরসাইকেলের মুখোমুখি সংঘর্ষে এইচএসসি পরীক্ষার্থী এক তরুণ নিহত হয়েছেন। আজ শনিবার সকাল সাড়ে ১০টার দিকে পটিয়া-বোয়ালখালী প্রীতিলতা সড়কের উপজেলার কৃষ্ণাখালী বাজারের কাছে এ দুর্ঘটনা ঘটে।নিহত ফাতাহুল বারী তারেক (১৯) উপজেলার ধলঘাট গ্রামের আবদুল বারেকের ছেলে। দুই ভাই–বোনের মধ্যে বড় তিনি। ফাতাহুল বারী এবার চন্দনাইশ বিজিসি ট্রাস্ট একাডেমি থেকে এইচএসসি পরীক্ষা দিচ্ছিলেন। পটিয়া থানার ভারপ্রাপ্ত কর্মকর্তা (ওসি) প্রিটন সরকার বলেন, আজ সকালে বাড়ি থেকে মোটরসাইকেলে করে পটিয়া যাচ্ছিলেন ফাতাহুল। এ সময় কৃষ্ণাখালী বাজারের কাছে একটি সিএনজিচালিত অটোরিকশাকে অতিক্রম করতে গিয়ে বিপরীত দিক থেকে আসা ইটবাহী ট্রাকের সঙ্গে তাঁর মোটরসাইকেলের মুখোমুখি সংঘর্ষ হয়। গুরুতর আহত অবস্থায় স্থানীয় লোকজন তাঁকে উদ্ধার করে চট্টগ্রামের একটি বেসরকারি হাসপাতাল ভর্তি করার পর চিকিৎসক তাঁকে মৃত ঘোষণা করেন। ঘটনার পর স্থানীয় লোকজন ট্রাকটি আটক করলেও চালক পালিয়ে যান। এ ঘটনায় পরিবারের পক্ষ থেকে কোনো মামলা করা হয়নি বলে জানান ওসি।",Prothom Alo,https://www.prothomalo.com/bangladesh/district/87gqaorohw
"মায়ের হাত ধরে হাঁটছিল শিশুটি, দুটি অটোরিকশার পাল্লাপাল্লিতে চাপা পড়ে মৃত্যু","গাজীপুরের কালিয়াকৈর উপজেলায় দুটি ব্যাটারিচালিত অটোরিকশার পাল্লাপাল্লিতে চাপা পড়ে এক শিশুর মৃত্যু হয়েছে। শিশুটি মায়ের হাত ধরে হেঁটে নানির বাসায় যাচ্ছিল। গতকাল শুক্রবার সন্ধ্যায় উপজেলার সফিপুর আঞ্চলিক সড়কের জালালগেট এলাকায় এ ঘটনা ঘটে।মারা যাওয়া শিশুটির নাম রোজা আক্তার (৫)। সে গাইবান্ধার পলাশবাড়ী উপজেলার পশ্চিম ফরিদপুর গ্রামের রেজাউল করিম ও আদুরী বেগম দম্পতির মেয়ে। রোজা মা-বাবার সঙ্গে কালিয়াকৈরের মুন্সিরটেক এলাকায় ভাড়া বাসায় থাকত। তার মা–বাবা মুন্সিরটেক এলাকায় ভাড়া বাসায় থেকে পোশাক কারখানায় চাকরি করেন। পরিবার ও প্রত্যক্ষদর্শী সূত্রে জানা যায়, গতকাল সন্ধ্যা সাড়ে ছয়টার দিকে মা আদুরী বেগমের হাত ধরে রোজা আক্তার সফিপুর-বড়ইবাড়ী সড়কের জালাল গেট এলাকায় সড়কের পাশ দিয়ে হেঁটে রেলগেট এলাকায় নানির বাসায় যাচ্ছিল। দুটি ব্যাটারিচালিত অটোরিকশা পাল্লাপাল্লি করে যাওয়ার সময় রোজাকে চাপা দেয়। এতে মায়ের হাত থেকে ছিটকে পড়ে ঘটনাস্থলেই সে মারা যায়।কালিয়াকৈর পৌরসভার ৮ নম্বর ওয়ার্ডের কাউন্সিলর সারোয়ার হোসেন বলেন, এলাকায় অটোরিকশার নিয়ন্ত্রণ নেই। ইচ্ছেমতো অটোরিকশাচালকেরা দাপিয়ে বেড়াচ্ছেন। পুলিশ প্রশাসনও তাঁদের নিয়ন্ত্রণ করতে ব্যর্থ হয়েছে।",Prothom Alo,https://www.prothomalo.com/bangladesh/district/jch6un5ck8
মাওয়া-ভাঙা এক্সপ্রেসওয়েতে মোটরসাইকেলের ধাক্কায় নারীর মৃত্যু,"মাদারীপুরের শিবচরের ঢাকা-মাওয়া-ভাঙা এক্সপ্রেসওয়ে (জাতির জনক বঙ্গবন্ধু শেখ মুজিবুর রহমান মহাসড়ক) দ্রুতগামী মোটরসাইকেলের ধাক্কায় অজ্ঞাতনামা এক নারীর (৬০) মৃত্যু হয়েছে। আজ শুক্রবার বেলা দুইটার দিকে শিবচর উপজেলা স্বাস্থ্য কমপ্লেক্সে তাঁর মৃত্যু হয়। এর আগে সকাল ১০টার দিকে এক্সপ্রেসওয়ের বন্দরখোলা এলাকায় মোটরসাইকেলের ধাক্কায় তিনি গুরুতর আহত হন। হাইওয়ে পুলিশ ও স্থানীয় জানা গেছে, সকাল ১০টার দিকে এক্সপ্রেসওয়ের বন্দরখোলা যাত্রীছাউনির কাছে রাস্তা পার হতে গেলে একটি মোটরসাইকেল ওই নারীকে ধাক্কা দেয়। গুরুতর আহত অবস্থায় স্থানীয় লোকজন ওই নারীকে শিবচর উপজেলা স্বাস্থ্য কমপ্লেক্সে নেন। সেখানে বেলা দুইটার দিকে চিকিৎসাধীন অবস্থায় ওই নারীর মৃত্যু হয়। শিবচর হাইওয়ে থানার উপপরিদর্শক (এসআই) আবদুল্লাহ হেল বাকী বলেন, একটি দ্রুতগতির মোটরসাইকেলের ধাক্কায় এক নারীর মৃত্যু হয়েছে। তাঁর পরিচয় এখনো নিশ্চিত হওয়া যায়নি। মরদেহ শিবচর হাইওয়ে থানায় পুলিশি হেফাজতে রয়েছে। গত ১ আগস্ট থেকে আজ পর্যন্ত এক্সপ্রেসওয়ের মাদারীপুর অংশে ৭টি দুর্ঘটনায় ৪ জন মারা গেলেন। আহত হয়েছেন ৭ জন। ",Prothom Alo,https://www.prothomalo.com/bangladesh/district/5pf8n4imuq
"মাওয়ায় ইলিশ খেয়ে ফেরার পথে হানিফ ফ্লাইওভারে দুর্ঘটনা, প্রাণ গেল শিক্ষার্থীর","রাজধানীর যাত্রাবাড়ীর মেয়র হানিফ ফ্লাইওভারে মোটরসাইকেল নিয়ন্ত্রণ হারিয়ে দশম শ্রেণির এক শিক্ষার্থী নিহত হয়েছে। আজ শুক্রবার ভোরের দিকে এ ঘটনা ঘটে।নিহত ওই শিক্ষার্থীর নাম রনি হোসেন (১৭)। সে শাহজাহানপুর রেলওয়ে সরকারি উচ্চবিদ্যালয়ের দশম শ্রেণিতে পড়ত। তার বাবা জজ মিয়া সবজি ব্যবসায়ী। চার ভাইয়ের মধ্যে রনি ছিল সবার ছোট। তাদের গ্রামের বাড়ি নারায়ণগঞ্জের সোনারগাঁওয়ে। সবুজবাগে ভাড়া থাকে পরিবারটি। রনির খালাতো ভাই ইয়াসিন হোসেন জানান, গতকাল বৃহস্পতিবার মধ্যরাতে ঢাকার সবুজবাগ থেকে চারটি মোটরসাইকেলে আটজন মুন্সিগঞ্জের মাওয়ায় ইলিশ খেতে গিয়েছিল। ফেরার পথে একটি মোটরসাইকেল নিয়ন্ত্রণ হারিয়ে হানিফ ফ্লাইওভারের ওপর পড়ে যায়। ওই মোটরসাইকেলের আরোহী ছিল রনি। মোটরসাইকেলের চালক রনির বন্ধু ফাহিমও আহত হয়েছে। দুজনকে ঢাকা মেডিকেল কলেজ হাসপাতালে নেওয়া হলে চিকিৎসক রনিকে মৃত ঘোষণা করেন। ঢাকা মেডিকেল কলেজ হাসপাতাল পুলিশ ক্যাম্পের ইনচার্জ পরিদর্শক বাচ্চু মিয়া জানান, ময়নাতদন্তের জন্য রনির লাশ ঢাকা মেডিকেল কলেজের মর্গে রাখা হয়েছে। দুর্ঘটনার বিষয়টি যাত্রাবাড়ী থানা–পুলিশকে জানানো হয়েছে।",Prothom Alo,https://www.prothomalo.com/bangladesh/capital/6gpekuwxr1
"ক্যানসারে স্বামী ও সড়ক দুর্ঘটনায় মারা গেলেন মেয়ে, অটিস্টিক ছেলেকে নিয়ে দিশাহারা দিলশাদ","দিলশাদ আফরোজের বয়স ৪৭ বছর। বললেন, ‘২০১৫ সালে ক্যানসারে স্বামী মারা যান। তখন আমাদের একমাত্র ছেলের বয়স ছিল ১০ মাস। ২০১৭ সালে জানতে পারলাম ছেলেটি অটিস্টিক। আর সড়ক দুর্ঘটনায় ৩ সেপ্টেম্বর মেজ মেয়ে ফাবিহা আফিফা সৃজনী মারা গেছে। এই মেয়ের হাত ধরে থাকা ছোট মেয়ে নোশিন শারমিলি মরতে মরতে বেঁচে ফিরেছে। প্রায় ৫০ বছরের এই জীবনে ক্যানসার, সড়ক দুর্ঘটনা, অটিজম সবকিছুর সঙ্গেই আমার পরিচয় ঘটে গেছে।’মঙ্গলবার দুপুরে রাজধানীর খিলক্ষেতে দিলশাদের লেকসিটি কনকর্ডের নিজস্ব ফ্ল্যাটে বসে কথা হয়। দিলশাদের চোখে এখন আর পানি নেই। রাগ বা ক্ষোভও নেই। মেজ মেয়ে সৃজনী সংসারের হাল ধরেছিলেন, মেয়ে মারা যাওয়ায় ভবিষ্যতের সংগ্রামের জন্য প্রস্তুতি নিচ্ছেন দিলশাদ। দিলশাদ জানালেন, স্বামী মারা গেলেন। চিকিৎসক যখন জানালেন ছেলেটি অটিস্টিক, তখন এই মেজ মেয়ে হুট করেই বড় হয়ে গিয়েছিল। একাধিক টিউশনি করে টাকা উপার্জনের পাশাপাশি সংসারের হাল ধরেছিল। বাসার বাজার করা থেকে শুরু করে ছোট ভাইকে পার্কে বেড়াতে নিয়ে যাওয়াসহ বেশির ভাগ দায়িত্বই নিজের কাঁধে তুলে নিয়েছিল। ফলে দিলশাদ অনেকটাই নিশ্চিন্ত থাকতে পারতেন। এখন তো আর সে উপায় নেই। ২২ বছর বয়সী মেয়েটাই তো চলে গেল।জাহাঙ্গীরনগর বিশ্ববিদ্যালয়ে অর্থনীতি বিভাগে স্নাতক দ্বিতীয় বর্ষে পড়তেন সৃজনী। বাসা থেকে যাতায়াত করতেন, একটানা ক্লাস থাকলে হলে থাকতেন। বৃহস্পতি, শুক্র ও শনিবার বাসায় থাকার চেষ্টা করতেন। ১ সেপ্টেম্বর ফাবিহা আফিফা সৃজনী নবম শ্রেণিতে পড়ুয়া ছোট বোন নোশিন শারমিলিকে নিয়ে এক বান্ধবীর বাড়িতে যাওয়ার জন্য বের হয়েছিলেন। ওই বান্ধবীর মা খুব ভালো বিরিয়ানি রান্না করেন, তাই ছোট বোনকেও সঙ্গে নিতে চেয়েছিলেন। দুই বোন হাত ধরেই পূর্বাচলের ৩০০ ফুট এলাকায় অটোরিকশা থেকে নামার পর সড়ক পার হচ্ছিলেন। তারপর যে কী হলো, তা নোশিন শারমিলি এখন আর সেভাবে মনে করতে পারছে না।দুর্ঘটনার পর ফাবিহা আফিফা সৃজনী অজ্ঞান হয়ে গিয়েছিলেন, মারা যাওয়ার আগে তিনিও কোনো কথা বলে যেতে পারেননি। কোনো এক পথচারী দুই বোনকে উদ্ধার করে প্রথমে কুর্মিটোলা জেনারেল হাসপাতালে নেন। পরে সেখান থেকে বসুন্ধরা এলাকায় এভারকেয়ার হাসপাতালে নিয়ে যান। হুড়োহুড়িতে সৃজনীর পরিবারের কেউ ওই পথচারীর সঙ্গে কথা বলার সুযোগ পাননি। দিলশাদ বলেন, সেদিন আসলে কী ঘটেছিল, তা আর বলার উপায় নেই। তবে ধারণা করা হচ্ছে, ছোট বোনকে বাঁচানোর জন্য সৃজনী ছোট বোনকে ধাক্কা দিয়ে সরিয়ে দিতে পারলেও নিজে ট্রাকের ধাক্কা থেকে বাঁচতে পারেনি। এভারকেয়ার হাসপাতালে ভর্তির পরই লাইফ সাপোর্টে নেওয়া হয়েছিল, সে অবস্থায় মারা যায় মেয়ে। মা জানালেন, ৩ অক্টোবর থেকে মেয়ের দ্বিতীয় বর্ষের ফাইনাল পরীক্ষা শুরু হওয়ার কথা ছিল। মেয়ে দেশের বাইরে গিয়ে উচ্চতর পড়াশোনা করার স্বপ্ন দেখত। শুধু নিজে দেশের বাইরে যাবে তা নয়; মা, বোন ও ভাইকেও সঙ্গে নিয়ে যাবে বলে জানিয়েছিল।সৃজনীর আঁকা অনেকগুলো ছবি এনে দেখিয়ে দিলশাদ বললেন, মেয়েটার অনেক গুণ ছিল। বয়সের তুলনায় অনেক বেশি বুঝত। মন চাইলে গভীর মনোযোগ দিয়ে ছবি আঁকত। সৃজনীর ছোট বোন নোশিন শারমিলির হাত ও পায়ের বিভিন্ন জায়গায় যে আঘাত লেগেছিল, তা শুকিয়ে আসছে। মাথার আঘাত এখনো আছে। এক চোখের নিচে কালো জখম ও চোখের ভেতরের একটি অংশ লাল হয়ে আছে। বোন তাকে খুব আদর করতেন বলে জানাল। সেদিনের ঘটনা প্রসঙ্গে শুধু বলল, বোনের হাত ধরে ছিল। রাস্তা পার হচ্ছিল। ট্রাক, গাড়ি দ্রুতগতিতে ছুটছিল। নোশিন শুধু একটি নীল রঙের ট্রাক দেখেছিল। তারপর আর কিছু মনে নেই। যখন তার জ্ঞান ফেরে, তখন সে ছিল এক জায়গায় আর তার বোন ছিল বেশ দূরে। তার বোনকে অনেক লোক ঘিরে রেখেছিল। হাসপাতালে যাওয়ার পথে নোশিন বুঝতে পারে বড় কোনো ঘটনা ঘটেছে। তার বোন রক্তে ভেসে যাচ্ছে। বড় বোন সৃজনীর ফোন থেকে নোশিন নিজেই ফোন করে খুব ধীরে ধীরে ঘটনাটি মাকে জানিয়েছিল। কেননা সে বুঝতে পেরেছিল, তার অসুস্থ মা এ ঘটনা সহ্য করতে পারবেন না। দিলশাদের স্বামী আবদুল মোমিন খন্দকার বাংলাদেশ প্রকৌশল বিশ্ববিদ্যালয় (বুয়েট, ৮৯ ব্যাচ) থেকে পড়াশোনা শেষ করেন। ইঞ্জিনিয়ার হিসেবে বিভিন্ন প্রকল্পে কাজ করেছেন। হিসাবি মানুষ ছিলেন না। টাকা উপার্জন করতেন, বউ, ছেলেমেয়ে নিয়ে দেশ ও দেশের বাইরে ঘুরতে পছন্দ করতেন। খিলক্ষেতের ফ্ল্যাটটি কিনেছিলেন আর একটি গাড়ি কিনেছিলেন।দিলশাদ বললেন, ‘বোটানিতে মাস্টার্স করেছি। আমার স্বামী যখন মারা যান, তখন তিন মেয়ের বয়স কম আর ছেলের বয়স মাত্র ১০ মাস। ফ্ল্যাটটি ছিল বলে ছেলে–মেয়েদের নিয়ে ঢাকায় থাকা সম্ভব হয়েছে। বিভিন্ন সময় নানা প্রয়োজনে গাড়ি, ঘরের শীতাতপনিয়ন্ত্রণ যন্ত্র (এসি), গয়না, আসবাব, গ্রামের জমি বিক্রি করতে হয়েছে। আমি নিজে চাকরি করতাম। অসুস্থতার জন্য গত বছর চাকরি ছেড়ে দিতে বাধ্য হই। বড় মেয়ে রিফা রাফিয়াকে বিয়ে দিয়েছি। মেয়ে ও মেয়ের জামাই তাদের সাধ্য অনুযায়ী আমাদের সহায়তা করে। মেজ মেয়েটা সংসারের হাল ধরেছিল।’ ছেলে আহমেদ আওসাফের চিকিৎসায় দিলশাদ বেগমকে প্রায়ই হিমশিম খেতে হয়। ৯ বছর বয়সী ছেলের পেছনেই অনেক খরচ। বিশেষ চাহিদাসম্পন্ন শিশুদের স্কুলে ভর্তিতে অনেক খরচ হলেও তিনবার সে চেষ্টা করেন, কিন্তু তাতে ছেলে তেমন কিছু শিখছে বলে মনে না হওয়ায় বাতিল করেন। বললেন, ‘ছেলের অটিজম, এ কথা যখন জানতে পারি, তখন শুধু অটিজম শব্দটার সঙ্গেই আমার পরিচয় ছিল। যে পরিবারে এমন একটি বাচ্চা আছে, শুধু তাঁরাই আমার অবস্থা বুঝতে পারবেন। এখন ছেলেকে এলাকার একটি স্কুলে ভর্তি করেছি। বাসায় একজন শিক্ষক রেখেছি। আর বাকি সময়টুকু নিজেই ছেলেকে সময় দিচ্ছি। ছেলে এখন একটু কথা বলা শিখেছে। অন্যান্য আচরণও নিয়ন্ত্রণের মধ্যে আছে।’দিলশাদ বেগম তাঁর স্বামীর বন্ধুদের প্রতি এবং জাহাঙ্গীরনগর বিশ্ববিদ্যালয়ের মেয়ের শিক্ষক ও বন্ধুদের প্রতি কৃতজ্ঞতা জানালেন। বললেন, স্বামীর ক্যানসারের চিকিৎসার সব খরচ দিয়েছেন তাঁর ব্যাচের বন্ধুরা। এই বন্ধুরাই আমার ছেলেমেয়েদের খরচের জন্য তিন বছর ধরে মাসে মাসে টাকা দিচ্ছেন, যা দিয়ে ছেলেমেয়েদের অনেক খরচ মেটানো সম্ভব হচ্ছে। এবার মেয়ের চিকিৎসায় ছয় লাখ টাকার বেশি খরচ হয়েছে। এ টাকাও দিয়েছেন স্বামীর বন্ধু এবং মেয়ের শিক্ষক ও বন্ধুরা। মেয়ে জীবিত থাকতেই একটি জমি বিক্রির কথা ভাবছিলেন জানিয়ে দিলশাদ বেগম বলেন, ‘মেয়ে মারা যাওয়ার পর হাসপাতালের বিল পরিশোধের জন্য জমি বিক্রির চেষ্টা করি। তবে শেষ পর্যন্ত তা করতে হয়নি। মেয়ের দুর্ঘটনার পর প্রতিবেশীসহ অনেক মানুষ এগিয়ে এসেছেন, সবার প্রতি কৃতজ্ঞতা।’ সড়ক দুর্ঘটনা প্রসঙ্গে দিলশাদ বেগম বলেন, মেয়ে এমন আঘাত পেয়েছিল যে তার মাথার খুলি আলাদা করে রাখতে হয়েছিল। পরে অস্ত্রোপচার করে লাগানোর কথা ছিল। মেয়ে তো সেই সময় দিল না। মেয়েকে দেখে সহ্য করতে পারবেন না বলে হাসপাতালে মেয়েকে একবারও দেখেননি। বাসায় আনার পর দেখেছেন।দুর্ঘটনার আগে ছোট মেয়ের একটি ট্রাক দেখার কথা তুলে ধরে সন্তান হারানো এই মা বলেন, ‘ট্রাক তো রাস্তার রাজা, আমরা তো প্রজা। এখন অনেকেই উল্টো বলছেন, আপনার মেয়েরা এমন ব্যস্ত রাস্তা পার হতে গেল কেন? সে প্রশ্নের উত্তর তো আমি দিতে পারব না। রাস্তায় তো চলতে হবেই।’ দিলশাদ বেগম এ ঘটনায় কোনো মামলা করেননি। তবে আর কোনো মায়ের বুক যাতে খালি না হয়, সে জন্য সরকার সড়ক দুর্ঘটনা রোধে যাতে যথাযথ পদক্ষেপ নেয়, সে আহ্বান জানালেন তিনি।নিজের জীবনে একের পর এক ঘটে যাওয়া দুর্ঘটনা প্রসঙ্গে দিলশাদ বেগম বললেন, ‘শুধু আমি আর আমার মেয়েরা জানি আমরা কীভাবে এ পথ পাড়ি দিচ্ছি। মাসে আমার নিজের ওষুধই লাগে ১০ হাজার টাকার মতো। কত যে সূক্ষ্ম হিসাবনিকাশ করে চলেছি, তা আমরা জানি। মাঝে মাঝে ছেলেমেয়েরা সব এক ঘরে ঘুমাত, যাতে বিদ্যুৎ বিল কম আসে। তবে তারপরও আমরা আনন্দে থাকার চেষ্টা করতাম।’ সংসারের আর্থিক খরচের জন্য দিলশাদ বেগম কারও কাছে হাত পাততে চান না। তবে অটিস্টিক ছেলের জন্য কেউ কিছু করতে চাইলে এবং কেন তিনি সহায়তা করতে চাইছেন তার কারণ যদি পছন্দ হয়, তাহলেই কেবল বিষয়টি ভেবে দেখবেন বলে জানালেন তিনি।স্বামীসহ দিলশাদ বেগমের পরিবারের সদস্যসংখ্যা ছিল ৬। স্বামী মারা গেলেন। বড় মেয়ে বিয়ের পর স্বামীর সঙ্গে থাকছেন। এক মেয়ে মারা গেল। দিলশাদ বেগম বললেন, ‘সৃষ্টিকর্তা হয়তো ইচ্ছা করেই আমার পরিবারের সদস্যসংখ্যা কমিয়ে দিচ্ছেন। এখন তো আমরা মাত্র তিনজন মানুষ। তবে সব থেকে বড় চিন্তা, আমি যখন থাকব না, তখন আমার অটিস্টিক ছেলেটাকে কার কাছে রেখে যাব?’",Prothom Alo,https://www.prothomalo.com/bangladesh/h7249c5js6
"দুই মোটরসাইকেলে ঘুরতে বের হন চার বন্ধু, দুর্ঘটনায় নিহত ২","নওগাঁর মান্দা উপজেলায় চার বন্ধু দুই মোটরসাইকেল নিয়ে ঘুরতে বের হয়ে সড়ক দুর্ঘটনায় দুই বন্ধু নিহত হয়েছেন, আহত হয়েছেন অপর দুই বন্ধু। আজ বুধবার সকাল সাড়ে ১০টার দিকে উপজেলার বিজয়পুর মোড়ে নওগাঁ-রাজশাহী আঞ্চলিক মহাসড়কে এ দুর্ঘটনা ঘটে।নিহত দুজন হলেন—বগুড়ার দুপচাঁচিয়া উপজেলার চান্দাইল গ্রামের রবিউল ইসলাম (১৮) ও নাটোরের হাজিরহাট গ্রামের রকি (২৫)। পুলিশ ও স্থানীয় সূত্রে জানা যায়, দুই মোটরসাইকেলে চার বন্ধু ঘোরাঘুরির জন্য রাজশাহী থেকে নওগাঁর দিকে যাচ্ছিলেন। নওগাঁ-রাজশাহী আঞ্চলিক মহাসড়কের বিজয়পুর বাজার এলাকায় পৌঁছালে মোটরসাইকেল দুটির সঙ্গে একই পথে যাওয়া একটি ব্যাটারিচালিত ভ্যানের ধাক্কা লাগে। দুটি মোটরসাইকেলের চার আরোহী সড়কে ছিটকে পড়েন। ঘটনাস্থলে এক মোটরসাইকেল আরোহী মারা যান। আহত অবস্থায় তিনজনকে উদ্ধার করে মান্দা উপজেলা স্বাস্থ্য কমপ্লেক্সে নেওয়া হলে আরও একজন মারা যান। সড়ক দুর্ঘটনায় দুজনের মৃত্যুর খবরের সত্যতা নিশ্চিত করেন মান্দা থানার ভারপ্রাপ্ত কর্মকর্তা মোজাম্মেল হক। তিনি বলেন, মোটরসাইকেল আরোহী আহত দুই বন্ধুকে মান্দা উপজেলা স্বাস্থ্য কমপ্লেক্সে প্রাথমিক চিকিৎসা দিয়ে রাজশাহী মেডিকেল কলেজ হাসপাতালে পাঠানো হয়েছে।",Prothom Alo,https://www.prothomalo.com/bangladesh/district/2py25yjkg2
শ্রীপুরে মহাসড়কে নারী শ্রমিকের মৃত্যুর ঘটনায় চালক ও সহকারী গ্রেপ্তার,"গাজীপুরের শ্রীপুর উপজেলার ঢাকা-ময়মনসিংহ মহাসড়কে নারী শ্রমিক চম্পা বেগমের মৃত্যুর ঘটনায় দুজনকে গ্রেপ্তার করেছে হাইওয়ে পুলিশ। আজ সোমবার মাওনা এলাকায় অভিযান চালিয়ে তাকওয়া পরিবহন নামে একটি মিনিবাসের চালক ও সহকারীকে গ্রেপ্তার করা হয়। এ সময় বাসটিও জব্দ করা হয়।গ্রেপ্তার ব্যক্তিরা হলেন শেরপুরের ঝিনাইগাতী উপজেলার আয়নাপুর গ্রামের নজরুল ইসলাম (৩৮) ও ময়মনসিংহের গফরগাঁও উপজেলার মাখল গ্রামের জয়নাল আবেদীন (২৮)। নজরুল ইসলাম জব্দ করা তাকওয়া মিনিবাসের চালক। অন্যজন চালকের সহকারী। মাওনা হাইওয়ে থানার ভারপ্রাপ্ত কর্মকর্তা কংকন কুমার আজ দুপুরে প্রথম আলোকে তাঁদের গ্রেপ্তারের তথ্য নিশ্চিত করেন। আরও পড়ুনগাজীপুরে তাকওয়া বাস থেকে নারী শ্রমিককে ফেলে হত্যার অভিযোগ গত শুক্রবার রাত ১০টার দিকে ঢাকা-ময়মনসিংহ মহাসড়কের শ্রীপুরের এমসি বাজার এলাকায় চম্পা বেগমের মৃত্যু হয়। চম্পা বেগম ময়মনসিংহের নান্দাইল উপজেলার চান্দুরা গ্রামের মো. সুরুজ আলীর মেয়ে। তিনি শ্রীপুরের বৈরাগীরচালা এলাকায় হ্যামস্ গার্মেন্টস কারখানায় চাকরি করতেন।ঘটনার পর নিহত নারীর একজন স্বজন ও প্রত্যক্ষদর্শী বলেছিলেন, তাকওয়া পরিবহনের মিনি বাসটি থেকে ধাক্কা দিয়ে ফেলে দেওয়ায় ওই নারী গুরুতর আহত হয়ে মারা যান। তাঁরা দাবি করেছিলেন, ভাড়া নিয়ে বাগ্‌বিতণ্ডার জেরে চম্পা বেগমকে বাস থেকে ধাক্কা দিয়ে নিচে ফেলে দেন চালকের সহকারী। কিন্তু ঘটনার পরদিন শনিবার ওই নারীর ভাই জহিরুল ইসলাম বাদী হয়ে একটি মামলা করেছিলেন। মামলার এজাহারে তিনি সড়ক পারাপারের সময় বাসের ধাক্কায় চম্পা বেগমের মৃত্যু হয়েছে বলে উল্লেখ করেন। পরিবারের আবেদনের পরিপ্রেক্ষিতে লাশ ময়নাতদন্ত ছাড়াই দাফনের অনুমতি দেয় হাইওয়ে পুলিশ।মাওনা হাইওয়ে থানার ওসি কংকন কুমার বলেন, গ্রেপ্তার ব্যক্তিদের আদালতে পাঠানোর প্রক্রিয়া চলছে। তাকওয়া পরিবহনের একটি মিনিবাস পুলিশের হেফাজতে আছে। এই ঘটনায় সব ধরনের আইনি কার্যক্রম গুরুত্বের সঙ্গে করছে পুলিশ।",Prothom Alo,https://www.prothomalo.com/bangladesh/district/l9ansekjkh
যুক্তরাজ্যে সড়ক দুর্ঘটনায় বাংলাদেশি পরিবারের ৩ সদস্য নিহত,"যুক্তরাজ্যে সড়ক দুর্ঘটনায় বাংলাদেশি বংশোদ্ভূত একটি পরিবারের তিন সদস্য নিহত হয়েছেন। নিহত তিনজন হলেন আলমগীর হোসেন ওরফে সাজু (৩৬), তাঁর ৯ বছর বয়সী ছেলে জাকির হোসেন ও ৪ বছর বয়সী মেয়ে মাইরা হোসেন।একই দুর্ঘটনায় আলমগীরের স্ত্রী মারাত্মকভাবে আহত হয়েছেন। তিনি এখন হাসপাতালে চিকিৎসাধীন। তিনি পাঁচ মাসের অন্তঃসত্ত্বা ছিলেন। দুর্ঘটনায় তাঁর গর্ভপাত হয়েছে। আলমগীর যুক্তরাজ্যের বার্মিংহামের কাছের ওয়ালসালের বাসিন্দা ছিলেন। ৮ সেপ্টেম্বর বিকেলে লেস্টারশায়ারে এ দুর্ঘটনা ঘটে।আলমগীর যে প্রাইভেট কারটি চালাচ্ছিলেন, সেটির সঙ্গে মালবাহী একটি লরির মুখোমুখি সংঘর্ষ হলে এই হতাহতের ঘটনা ঘটে।ঘটনাস্থলেই আলমগীর ও তাঁর ছেলে জাকির নিহত হয়। হাসপাতালে নেওয়ার পর মারা যায় মেয়ে মাইরা। আলমগীরের চাচা আহমদ মোসা বলেন, তাঁর ভাতিজা (আলমগীর) সপরিবার অবকাশ কাটাতে গিয়েছিলেন। কীভাবে এই দুর্ঘটনা ঘটল, তা এখনো তাঁদের জানায়নি পুলিশ। লাশ তিনটি এখনো পরিবারের কাছে হস্তান্তর করেনি পুলিশ।আলমগীরের বাবার নাম আবদুল কালাম। বাড়ি বাংলাদেশের হবিগঞ্জ জেলার নবীগঞ্জ উপজেলায়।",Prothom Alo,https://www.prothomalo.com/bangladesh/5m0ysem3w1
সড়ক পার হতে গিয়ে প্রাইভেট কারের চাপায় মা-‌ছেলে নিহত,"সিলেটের ওসমানীনগরে ঢাকা–সিলেট মহাসড়কে প্রাইভেট কারচাপায় মা–ছেলের মৃত্যু হয়েছে। গতকাল রোববার রাত পৌনে ৯টার দিকে সিলেট-ঢাকা মহাসড়কের তাজপুর ইলাশপুর এলাকার চক্ষু হাসপাতালের সামনে এ ঘটনা ঘটে।নিহত ব্যক্তিরা হলেন—সিলেটের দক্ষিণ সুরমা উপজেলার কামালবাজার এলাকার শুক্কুর আলীর স্ত্রী সালমা বেগম (৫২) ও তাঁর ছেলে আবদুল কাইয়ুম (৩২)। তাঁরা ইলাশপুর এলাকার চক্ষু হাসপাতালসংলগ্ন একটি বাসায় ভাড়া থাকতেন। স্থানীয় লোকজনের দেওয়া তথ্যে জানা যায়, সিলেট থেকে ছেড়ে যাওয়া প্রাইভেট কারটি গতকাল রাত পৌনে ৯টার দিকে সিলেট-ঢাকা মহাসড়কের ওসমানীনগর ইলাশপুর চক্ষু হাসপাতালের সামনে পৌঁছায়। এ সময় মহাসড়ক পার হতে থাকা সালমা ও তাঁর ছেলে আবদুল কাইয়ুমকে চাপা দেয় প্রাইভেট কারটি। এতে ঘটনাস্থলে তাঁদের মৃত্যু হয়। খবর পেয়ে তাজপুর ফায়ার সার্ভিসের একটি দল ঘটনাস্থলে পৌঁছে নিহত ব্যক্তিদের লাশ উদ্ধার করে সিলেট এম এ জি ওসমানী মেডিকেল হাসপাতালে পাঠায়।সিলেটের ওসমানীনগর থানার উপপরিদর্শক (এসআই) সবিনয় বৈদ্য জানান, নিহত ব্যক্তিদের লাশ হাসপাতালে পাঠানো হয়েছে। পরবর্তী আইনি প্রক্রিয়া শেষে লাশ পরিবারের কাছে হস্তান্তর করা হবে।",Prothom Alo,https://www.prothomalo.com/bangladesh/district/0i940n711f
"রোড সেফটি ফাউন্ডেশনের তথ্য
আগস্টে সড়কে প্রাণ গেল ৩৭৮ জনের","সারা দেশে গত আগস্টে ৪০৩টি সড়ক দুর্ঘটনায় ৩৭৮ জনের মৃত্যুর তথ্য জানিয়েছে বেসরকারি সংগঠন রোড সেফটি ফাউন্ডেশন। আজ শনিবার এক সংবাদ বিজ্ঞপ্তিতে এ তথ্য জানিয়েছে সংগঠনটি। ওই বিজ্ঞপ্তিতে সড়ক দুর্ঘটনা-সংক্রান্ত এক প্রতিবেদনের তথ্য তুলে ধরা হয়েছে।প্রতিবেদনে বলা হয়েছে, গত জুলাই মাসে ৫১১টি সড়ক দুর্ঘটনায় ৫৭৩ জন নিহত হয়েছিলেন। এই হিসাবে আগস্ট মাসে দুর্ঘটনা কমেছে ২১ দশমিক ১৩ শতাংশ। আর প্রাণহানি কমেছে ৩৪ দশমিক শূন্য ৩ শতাংশ। আগস্টে সবচেয়ে বেশি মোটরসাইকেল দুর্ঘটনা ঘটেছে বলেও প্রতিবেদনে জানানো হয়েছে। প্রতিবেদন বলছে, আগস্টে ১৪২টি মোটরসাইকেল দুর্ঘটনায় নিহত হয়েছেন ১৪৬ জন, যা মোট নিহতের ৩৮ দশমিক ৬২ শতাংশ। রোড সেফটি ফাউন্ডেশন নয়টি জাতীয় দৈনিক, সাতটি অনলাইন নিউজ পোর্টাল এবং ইলেকট্রনিক গণমাধ্যমের তথ্যের ভিত্তিতে এ প্রতিবেদন তৈরি করেছে।  প্রতিবেদনের তথ্য অনুযায়ী, দুর্ঘটনায় ৯৩ জন পথচারী নিহত হয়েছেন, যা মোট নিহতের ২৪ দশমিক ৬০ শতাংশ। যানবাহনের চালক ও সহকারী নিহত হয়েছেন ৫৭ জন, যা মোট নিহতের ১৫ দশমিক শূন্য ৭ শতাংশ। এই সময়ে ১১টি নৌ দুর্ঘটনায় ১৭ জন নিহত, ৯ জন আহত ও ৬ জন নিখোঁজ রয়েছেন। ২৮টি রেলপথ দুর্ঘটনায় ৩৭ জন নিহত এবং ১৯ জন আহত হয়েছেন। রোড সেফটি ফাউন্ডেশনের প্রতিবেদন বলছে, বাসযাত্রী ১৮ জন (৪.৭৬%), ট্রাক-পিকআপ-ট্রাক্টর-লরি আরোহী ১৭ জন (৪.৪৯%), প্রাইভেট কার-মাইক্রোবাস-অ্যাম্বুলেন্স-পুলিশ ভ্যান আরোহী ২১ জন (৫.৫৫%), থ্রি-হুইলারের যাত্রী (ইজিবাইক-সিএনজি-অটোরিকশা-অটো ভ্যান-স্কুলভ্যান-লেগুনা) ৫৬ জন (১৪.৮১%), স্থানীয়ভাবে তৈরি যানবাহনের যাত্রী (নছিমন-ভটভটি-টমটম-মাহিন্দ্র-ডাইসু) ১৩ জন (৩.৪৩%) এবং বাইসাইকেল-প্যাডেল রিকশা-রিকশা ভ্যান আরোহী ১৪ জন (৩.৭০%) নিহত হয়েছে। রোড সেফটি ফাউন্ডেশনের পর্যবেক্ষণ ও বিশ্লেষণ বলছে, দুর্ঘটনাগুলোর মধ্যে ১৬৯টি (৪১.৯৩%) জাতীয় মহাসড়কে, ১৪৮টি (৩৬.৭২%) আঞ্চলিক সড়কে, ৪৫টি (১১.১৬%) গ্রামীণ সড়কে, ৩৭টি (৯.১৮%) শহরের সড়কে এবং অন্যান্য স্থানে ৪টি (০.৯৯%)।দুর্ঘটনার ধরন বিশ্লেষণে বলা হয়েছে, দুর্ঘটনাগুলোর মধ্যে ৬৮টি (১৬.৮৭%) মুখোমুখি সংঘর্ষ, ১৮২টি (৪৫.১৬%) নিয়ন্ত্রণ হারিয়ে, ৯৪টি (২৩.৩২%) পথচারীকে চাপা/ধাক্কা দেওয়া, ৪২টি (১০.৪২%) যানবাহনের পেছনে আঘাত করা এবং ১৭টি (৪.২১%) অন্যান্য কারণে ঘটেছে।",Prothom Alo,https://www.prothomalo.com/bangladesh/2ro677we6l
জয়পুরহাটে ক্রীড়া প্রতিযোগিতায় যাওয়ার পথে ভটভটি উল্টে ১৫ ছাত্রী আহত,"জয়পুরহাটের আক্কেলপুর উপজেলায় বিদ্যালয় পর্যায়ের গ্রীষ্মকালীন ক্রীড়া প্রতিযোগিতায় অংশ নিতে যাওয়ার পথে তিন চাকার অবৈধ যান ভটভটি উল্টে একটি বিদ্যালয়ের ১৫ ছাত্রী আহত হয়েছে। আজ শনিবার সকাল পৌনে নয়টার দিকে আক্কেলপুর-শ্রীরামপুর সড়কের শ্রীরামপুর মোড়ে এ দুর্ঘটনা ঘটে। আহত সবাই উপজেলার তিলকপুর আদর্শ বালিকা উচ্চবিদ্যালয়ের শিক্ষার্থী।আহত ছাত্রীদের মধ্যে ভটভটির ইঞ্জিনের গরম পানিতে তিনজনের হাত-পা ঝলসে গেছে। তারাসহ অন্যদের আক্কেলপুর উপজেলা স্বাস্থ্য কমপ্লেক্সে চিকিৎসা দেওয়া হচ্ছে। সেখানে গিয়ে তাদের চিকিৎসার খোঁজখবর নিয়েছেন ওই ক্রীড়া প্রতিযোগিতার উদ্বোধনী অনুষ্ঠানের প্রধান অতিথি জাতীয় সংসদের হুইপ আবু সাঈদ আল মাহমুদ। তিলকপুর আদর্শ বালিকা উচ্চবিদ্যালয়ের সহকারী প্রধান শিক্ষক আবদুর রাজ্জাক বলেন, আজ শনিবার সকাল নয়টায় আক্কেলপুর উপজেলার মুজিবর রহমান সরকারি ডিগ্রি কলেজ মাঠে তিলকপুর আদর্শ বালিকা বিদ্যালয় ও ভানুরকান্দা নিম্নমাধ্যমিক বিদ্যালয়ের মধ্যে ফুটবল ম্যাচ ছিল। এ জন্য তাঁদের বিদ্যালয়ের ১৫ জন শিক্ষার্থী খেলোয়াড় ভটভটিতে করে সেখানে যাচ্ছিল। শিক্ষকেরা ভটভটির পেছনে যাচ্ছিলেন। সকাল পৌনে নয়টার দিকে শ্রীরামপুর মোড়ে ভটভটিটি উল্টে যায়। এতে ১৫ শিক্ষার্থী আহত হয়। দুর্ঘটনার কারণে ফুটবল ম্যাচটি স্থগিত করা হয়েছে বলে জানান তিনি।উপজেলা স্বাস্থ্য কমপ্লেক্স জরুরি বিভাগে চিকিৎসা নেওয়া শিক্ষার্থীরা হল রীনা রানী পাহান (ষষ্ঠ শ্রেণি), স্বর্ণা পাহান (ষষ্ঠ শ্রেণি), রুপালী পাহান (অষ্টম শ্রেণি), আয়শা সিদ্দিক (ষষ্ঠ শ্রেণি), জুঁই পাহান (ষষ্ঠ শ্রেণি), রাজিয়া সুলতানা (সপ্তম শ্রেণি), লতা পারভিন (ষষ্ঠ শ্রেণি), শাফি মণি (ষষ্ঠ শ্রেণি), সুমাইয়া শিমু (নবম শ্রেণি), ঋতু খাতুন (সপ্তম শ্রেণি), সুবর্ণা পারভিন (অষ্টম শ্রেণি), সাদিকা সুলতানা (সপ্তম শ্রেণি), নিপা পাহান (সপ্তম শ্রেণি)। তাদের মধ্যে রীনা রানী পাহান, স্বর্ণা পাহান ও রুপালী পাহানের হাত-পা ভটভটির ইঞ্জিনের গরম পানিতে ঝলসে গেছে। আক্কেলপুর উপজেলা স্বাস্থ্য কমপ্লেক্সের জরুরি বিভাগের চিকিৎসক মাকসুদুল আলম আকন্দ বলেন, আহত শিক্ষার্থীদের প্রাথমিক চিকিৎসা দেওয়া হয়েছে। তিনজন শিক্ষার্থীর হাত-পা ঝলসে গেছে। তবে সবাই শঙ্কামুক্ত।আহত দুই ছাত্রী প্রথম আলোকে বলেছে, ভটভটিতে করে যাওয়ার সময় তাদের সঙ্গে শিক্ষকেরা কেউ ছিলেন না। সড়ক ফাঁকা ছিল। চালক দ্রুত মোড় ঘোরাতে গিয়ে গর্তে আটকে ভটভটি উল্টে সবাই ভটভটির নিচে পড়ে যায়। এরপর মাঠের লোকজন এসে ছাত্রীদের উদ্ধার করে হাসপাতালে পাঠিয়েছে। আরও পড়ুননওগাঁয় ক্রীড়া প্রতিযোগিতায় অংশ নিতে যাওয়ার পথে ভটভটি উল্টে ২৫ শিক্ষার্থী আহত",Prothom Alo,https://www.prothomalo.com/bangladesh/district/s0gv0uldic
গাজীপুরে তাকওয়া বাস থেকে নারী শ্রমিককে ফেলে হত্যার অভিযোগ,"গাজীপুরের শ্রীপুরে ঢাকা-ময়মনসিংহ মহাসড়কের এমসি বাজার এলাকায় তাকওয়া পরিবহনের চলন্ত বাস থেকে এক নারী শ্রমিককে ধাক্কা দিয়ে ফেলে হত্যার অভিযোগ উঠেছে। গতকাল শুক্রবার রাত ১০টার দিকে এ ঘটনা ঘটে।নিহত নারী চম্পা বেগম (৩২) ময়মনসিংহের ঈশ্বরগঞ্জ উপজেলার মাইজবাগ নিজগাঁও গ্রামের আবুল কালামের স্ত্রী। তিনি শ্রীপুর পৌর এলাকার বৈরাগীরচালা গ্রামের হ্যামস গার্মেন্টস লিমিটেড কারখানার শ্রমিক ছিলেন। বৈরাগীরচালা এলাকার একটি বাড়িতে ভাড়া থেকে তিনি চাকরি করতেন। তাঁর স্বামী শ্রীপুরে অন্য একটি কারখানায় চাকরি করেন। এমসি বাজার এলাকার বাসিন্দা মো. মমিনুল ইসলাম বলেন, জৈনাবাজার থেকে জয়দেবপুর পর্যন্ত চলাচলকারী তাকওয়া পরিবহনের একটি চলন্ত বাস থেকে ওই নারীকে ধাক্কা দিয়ে ফেলে দেওয়া হয়। এতে তিনি আহত হন। তাঁকে উদ্ধার করে মাওনা চৌরাস্তা আলহেরা হাসপাতালে নিয়ে গেলে সেখানকার চিকিৎসক তাঁকে মৃত ঘোষণা করেন। বাসটি দ্রুত ঘটনাস্থল থেকে চলে যায়। পরে স্থানীয় লোকজন ও পোশাককর্মীরা তাকওয়া পরিবহনের বেশ কয়েকটি মিনিবাস ভাঙচুর করেন। চম্পা বেগমের ভাতিজা সুমন মিয়া বলেন, তাঁর চাচির ছোট বোন এমসি বাজারের পাশে নয়নপুর এলাকায় ভাড়া থেকে পোশাক কারখানায় চাকরি করেন। শুক্রবার দুপুরে বোনের বাসায় গিয়েছিলেন তিনি। প্রত্যক্ষদর্শীদের বরাত দিয়ে তিনি বলেন, ফেরার পথে তাকওয়া পরিবহনের বাসে উঠেছিলেন তাঁর চাচি। কোনো বিষয় নিয়ে বাসচালকের সহকারীর সঙ্গে তাঁর বাগ্‌বিতণ্ডা হয়। পরে চলন্ত বাস থেকে তাঁর চাচিকে ধাক্কা দিয়ে ফেলে দেওয়ার ঘটনা ঘটে।মাওনা মহাসড়ক থানার ভারপ্রাপ্ত কর্মকর্তা কংকন কুমার বিশ্বাস বলেন, ‘তাকওয়া পরিবহনের ওই বাসসহ চালক ও তাঁর সহকারীকে শনাক্ত করার চেষ্টা চলছে।’",Prothom Alo,https://www.prothomalo.com/bangladesh/district/qqmsm7jsce
"দাঁড়িয়ে থাকা ট্রাকের নিচে ঢুকে গেল মোটরসাইকেল, তরুণ নিহত","নেত্রকোনার বারহাট্টায় দাঁড়িয়ে থাকা একটি ট্রাকের সঙ্গে মোটরসাইকেলের ধাক্কা লেগে অসীম সরকার (১৯) নামের এক তরুণ নিহত হয়েছেন। এ সময় মোটরসাইকেলের আরেক আরোহী রোহান মিয়া (১৪) নামের এক কিশোর আহত হয়।গতকাল বৃহস্পতিবার দিবাগত রাত ১টার দিকে নেত্রকোনা-মোহনগঞ্জ সড়কের বারহাট্টা উপজেলা সদরের শহীদ মিনারের সামনে এ দুর্ঘটনা ঘটে। নিহত অসীম সরকার বরহাট্টার গরমা গ্রামের সুবল সরকারের ছেলে। আহত রোহান মিয়া আসমা গ্রামের শফিকুল ইসলামের ছেলে। বারহাট্টা থানার ভারপ্রাপ্ত কর্মকর্তা (ওসি) খোকন কুমার সাহা আজ শুক্রবার সকালে দুর্ঘটনায় একজন নিহতের তথ্য নিশ্চিত করেছেন। তিনি বলেন, গতকাল রাতে অসীম ও রোহান মোটরসাইকেলে নেত্রকোনার ঠাকুরাকোনা থেকে বাড়ির উদ্দেশে রওনা হন। তাঁদের মোটরসাইকেলটি উপজেলা শহীদ মিনারের সামনে পৌঁছালে চালক নিয়ন্ত্রণ হারান। এ সময় মোটরসাইকেলটি সড়কে দাঁড়িয়ে থাকা মোহনগঞ্জগামী একটি মালবোঝাই ট্রাকের পেছনে গিয়ে ধাক্কা দেয়। চলন্ত মোটরসাইকেলটি ট্রাকের নিচে ঢুকে যায়। এতে ঘটনাস্থলেই মোটরসাইকেল চালক অসীম সরকার নিহত হন। রোহান মিয়া গুরুতর আহত হন।ওসি আরও জানান, খবর পেয়ে পুলিশ ঘটনাস্থলে গিয়ে মরদেহটি উদ্ধার করে। গুরুতর আহত কিশোরকে প্রথমে বারহাট্টা উপজেলা স্বাস্থ্য কমপ্লেক্সে ও পরে উন্নত চিকিৎসার জন্য ময়মনসিংহ মেডিকেল কলেজ হাসপাতালে নিয়ে ভর্তি করা হয়। ওসি বলেন, আবেদনের পরিপ্রেক্ষিতে আজ সকালে অসীমের মরদেহ স্বজনদের কাছে হস্তান্তর করা হয়েছে। এ ঘটনায় ট্রাকটি জব্দ করা হয়েছে। ট্রাকের চালক ও হেলপার পলাতক রয়েছেন। এদিকে নেত্রকোনার কলমাকান্দায় ব্যাটারিচালিত অটোরিকশার চাপায় মো. আমান উল্লাহ (৭) নামের এক মাদ্রাসাশিক্ষার্থীর মৃত্যু হয়েছে। গতকাল সন্ধ্যায় গুতুরা-বড়খাপন সড়কের বড়খাপন এলাকায় এ দুর্ঘটনা ঘটে।নিহত আমান উল্লাহ বড়খাপন গ্রামের রফিকুল ইসলামের ছেলে। সে স্থানীয় একটি মাদ্রাসার দ্বিতীয় শ্রেণির ছাত্র ছিল।এলাকার কয়েকজন বাসিন্দা ও পুলিশ সূত্রে জানা গেছে, গতকাল বিকেলে আমান উল্লাহ বাড়ির পাশের রাস্তায় খেলাধুলা করছিল। এ সময় গুতুরা থেকে যাত্রীবাহী একটি অটোরিকশা বড়খাপন বাজারের দিকে যাচ্ছিল। বড়খাপন এলাকায় পৌঁছালে অটোরিকশাটি নিয়ন্ত্রণ হারিয়ে আমান উল্লাহকে চাপা দেয়। পরে স্থানীয় লোকজন তাকে উদ্ধার করে কলমাকান্দা উপজেলা স্বাস্থ্য কমপ্লেক্সে নিয়ে যান। সেখানে কর্তব্যরত চিকিৎসক শিশুটিকে মৃত ঘোষণা করেন। কলমাকান্দা ওসি আবুল কালাম বলেন, পরিবারের আবেদনের পরিপ্রেক্ষিতে ময়নাতদন্ত ছাড়াই লাশ হস্তান্তর করা হয়েছে। অটোরিকশাটি জব্দ করা হয়েছে। চালককে আটকের চেষ্টা চলছে।",Prothom Alo,https://www.prothomalo.com/bangladesh/district/3bbjsj42xe
রাস্তা পারাপারের সময় মোটরসাইকেলের ধাক্কায় বীর মুক্তিযোদ্ধা নিহত,"নাটোরের লালপুরে রাস্তা পারাপারের সময় মোটরসাইকেলের ধাক্কায় এসকেন্দার সরকার (৭০) নামের একজন বীর মুক্তিযোদ্ধা নিহত হয়েছেন। গতকাল বৃহস্পতিবার রাতে উপজেলার ভাদুরবটতলা এলাকায় এই দুর্ঘটনা ঘটে। রাজশাহী মেডিকেল কলেজ হাসপাতালে চিকিৎসাধীন অবস্থায় রাত ১১টায় এসকেন্দার সরকারের মৃত্যু হয়।বীর মুক্তিযোদ্ধা এসকেন্দার সরকার লালপুরের নুরুল্লাপুর গ্রামের মরহুম কোকিল সরকারের ছেলে। এ দুর্ঘটনায় আহত হয়েছেন মোটরসাইকেলচালক আনিছুর রহমান (২৫)। তিনি ভাদুরবটতলা এলাকার টিপু সুলতানের ছেলে। লালপুর থানা–পুলিশ সূত্রে জানা যায়, গতকাল রাত ৯টার দিকে এসকেন্দার সরকার ভাদুরবটতলা মোড়ে লালপুর-ঈশ্বরদী সড়ক পার হচ্ছিলেন। এ সময় ঈশ্বরদী থেকে লালপুরমুখী একটি মোটরসাইকেল তাঁকে ধাক্কা দেয়। এতে তিনি ও মোটরসাইকেলচালক সড়কের ওপর ছিটকে পড়েন। এ সময় আশপাশের লোকজন দুজনকে উদ্ধার করে লালপুর উপজেলা স্বাস্থ্য কমপ্লেক্সে ভর্তি করেন। অবস্থার অবনতি হলে এসকেন্দার সরকারকে রাতেই রাজশাহী মেডিকেল কলেজ হাসপাতালে স্থানান্তর করা হয়। সেখানে চিকিৎসাধীন অবস্থায় রাত ১১টার দিকে তাঁর মৃত্যু হয়। লালপুর থানার ভারপ্রাপ্ত কর্মকর্তা উজ্জল হোসেন জানান, আজ শুক্রবার সকালে নিহত বীর মুক্তিযোদ্ধার মরদেহ ময়নাতদন্তের জন্য রাজশাহী মেডিকেল কলেজের মর্গে নেওয়া হয়েছে। ময়নাতদন্ত শেষে মরদেহ লালপুরে এনে রাষ্ট্রীয় মর্যাদায় তাঁকে দাফন করা হবে। এ ঘটনায় আইনানুগ কার্যক্রম প্রক্রিয়াধীন।",Prothom Alo,https://www.prothomalo.com/bangladesh/district/jd3zswaekc
তেঁতুলিয়ায় ভাইস চেয়ারম্যানের ছেলের প্রাইভেট কারের ধাক্কায় অবসরপ্রাপ্ত শিক্ষকের মৃত্যু,"পঞ্চগড়ের তেঁতুলিয়া উপজেলা পরিষদের মহিলা ভাইস চেয়ারম্যান সুলতানা রাজিয়ার ছেলে মো. শ্রাবণের প্রাইভেট কারের ধাক্কায় অবসরপ্রাপ্ত এক স্কুলশিক্ষক মারা গেছেন। আজ বৃহস্পতিবার দুপুরে তেঁতুলিয়া সদর ইউনিয়নের আজিজনগড় এলাকায় পঞ্চগড়-বাংলাবান্ধা মহাসড়কে এ দুর্ঘটনা ঘটে। ঘটনার পরপরই প্রাইভেট কার ফেলে পালিয়ে গেছেন শ্রাবণ। তবে প্রাইভেট কার ও বাইসাইকেলটি জব্দ করেছে তেঁতুলিয়া হাইওয়ে পুলিশ। নিহত ব্যক্তির নাম ঈসা মিয়া ওরফে বাদল মাস্টার (৭৯)। তিনি ২০০৪ সালে উপজেলার গুয়াবাড়ি সরকারি প্রাথমিক বিদ্যালয় থেকে সহকারী শিক্ষক হিসেবে অবসর নেন। তেঁতুলিয়া হাইওয়ে পুলিশ ও স্থানীয় লোকজন সূত্রে জানা যায়, দুপুরে ঈসা মিয়া আজিজনগড় বাজার থেকে বাইসাইকেলে বাড়ি ফিরছিলেন। একই সময় কালান্দিগছ বাজার থেকে প্রাইভেট কার নিয়ে বাংলাবান্ধার উদ্দেশে যাচ্ছিলেন তেঁতুলিয়া উপজেলা পরিষদের মহিলা ভাইস চেয়ারম্যান রাজিয়া সুলতানার ছেলে শ্রাবণ (২৫)। ঈসা মিয়া বাইসাইকেল নিয়ে পার্শ্ব–সড়ক থেকে মহাসড়কে ওঠার সময় দ্রুতগামী প্রাইভেট কারটি তাঁকে ধাক্কা দেয়। এতে বাইসাইকেলসহ সড়কের পাশে ছিটকে পড়ে গুরুতর আহত হন ওই শিক্ষক। এ সময় প্রাইভেট কারটি ওই মহাসড়কের পাশে একটি আমবাগানে উল্টে গিয়ে দুমড়েমুচড়ে যায়। পরে স্থানীয় লোকজন গুরুতর আহত ওই শিক্ষককে উদ্ধার করে তেঁতুলিয়া উপজেলা স্বাস্থ্য কমপ্লেক্সে নিয়ে যান। এ সময় সেখানে কর্তব্যরত চিকিৎসক তাঁকে মৃত ঘোষণা করেন। ঘটনার পরপরই প্রাইভেট কার ফেলে পালিয়ে গেছেন শ্রাবণ। তবে প্রাইভেট কার ও বাইসাইকেলটি জব্দ করেছে তেঁতুলিয়া হাইওয়ে পুলিশ তেঁতুলিয়া হাইওয়ে পুলিশের ভারপ্রাপ্ত কর্মকর্তা (ওসি) জাকির হোসেন মোল্লা বলেন, উপজেলা পরিষদের মহিলা ভাইস চেয়ারম্যানের ছেলে শ্রাবণের প্রাইভেট কারের ধাক্কায় ওই অবসরপ্রাপ্ত স্কুলশিক্ষক মারা গেছেন। ঘটনার পরপরই শ্রাবণ পালিয়ে গেছেন। এদিকে লাশের সুরতহাল শেষে পরিবারের আবেদনের পরিপ্রেক্ষিতে ময়নাতদন্ত ছাড়াই স্বজনদের কাছে হস্তান্তর করা হয়েছে। এ ঘটনায় মামলার প্রক্রিয়া চলছে। এ বিষয়ে জানতে তেঁতুলিয়া উপজেলা পরিষদের মহিলা ভাইস চেয়ারম্যান রাজিয়া সুলতানার সঙ্গে মুঠোফোনে যোগাযোগের চেষ্টা করা হলে তিনি ফোন ধরেননি। ",Prothom Alo,https://www.prothomalo.com/bangladesh/district/51nclc9et6
পাবনায় সড়ক দুর্ঘটনায় বিশ্ববিদ্যালয়ের শিক্ষার্থীসহ দুজন নিহত,"পাবনায় যাত্রীবাহী বাসের সঙ্গে সিএনজিচালিত অটোরিকশার মুখোমুখি সংঘর্ষে বিশ্ববিদ্যালয়ের শিক্ষার্থীসহ দুজন নিহত হয়েছেন। আজ বৃহস্পতিবার বেলা সোয়া ১১টার দিকে সদর উপজেলার টেবুনিয়া এলাকায় পাবনা-ঈশ্বরদী মহাসড়কে এ দুর্ঘটনা ঘটে। দুর্ঘটনায় আরও দুজন আহত হয়েছেন। তাঁদের পাবনা জেনারেল হাসপাতালে চিকিৎসা দেওয়া হচ্ছে। নিহত ব্যক্তিরা হলেন পাবনার সুজানগর উপজেলার জুনা রামচন্দ্রপুর গ্রামের মো. কামরুজ্জামানের ছেলে রিফাত আল সিফাত (২১) এবং চাটমোহর উপজেলার পাশ্বডাঙ্গা ইউনিয়নের মহেলা গ্রামের মজনু হোসেনের ছেলে রুম্মান (২০)। নিহত সিফাত খুলনা বিশ্ববিদ্যালয়ে অর্থনীতি বিভাগের প্রথম বর্ষের শিক্ষার্থী ছিলেন।প্রত্যক্ষদর্শী কয়েকজন জানান, বেলা সোয়া ১১টার দিকে সিএনজিচালিত অটোরিকশাটি তিনজন যাত্রী নিয়ে ঈশ্বরদীর দিকে যাচ্ছিল। এ সময় রাব্বি পরিবহনের একটি যাত্রীবাহী বাস বিপরীত দিক থেকে আসছিল। বাসটি টেবুনিয়া এলাকায় পৌঁছালে অটোরিকশার সঙ্গে মুখোমুখি সংঘর্ষ হয়। এতে অটোরিকশার চালকসহ তিন যাত্রী গুরুতর আহত হন। স্থানীয় লোকজন তাঁদের উদ্ধার করে পাবনা জেনারেল হাসপাতালে নিয়ে গেলে চিকিৎসকেরা দুজনকে মৃত ঘোষণা করেন। পাকশী হাইওয়ে থানার উপপরিদর্শক (এসআই) জাহাঙ্গীর হোসেন বিষয়টির সত্যতা নিশ্চিত করে বলেন, খবর পেয়ে ঘটনাস্থলে গিয়ে বাসটি জব্দ করা হয়েছে। তবে বাসের চালক ও সহযোগী পালিয়ে গেছেন। আহত ব্যক্তিদের উদ্ধার করে চিকিৎসার ব্যবস্থা করা হয়েছে।",Prothom Alo,https://www.prothomalo.com/bangladesh/district/qrwksu8mhw
আশাশুনিতে বাসচাপায় বাবা–ছেলে নিহত,"সাতক্ষীরার আশাশুনিতে বাসের চাপায় মোটরসাইকেল আরোহী বাবা ও ছেলের মৃত্যু হয়েছে। এ দুর্ঘটনায় আহত হয়েছেন মা। আজ বৃহস্পতিবার বেলা দুইটার দিকে আশাশুনি–ঘোলা সড়কের কোদনাদাহ এলাকার কেরানীর মোড়ে এ দুর্ঘটনা ঘটে।মারা যাওয়া দুজন হলেন আশাশুনি উপজেলার বলাবাড়িয়া গ্রামের সুব্রত সরকার (৩০) ও তাঁর ছেলে তুর্ষ (৪)। এ দুর্ঘটনায় আহত সুব্রত সরকারের স্ত্রী শ্যামলী সরকারকে (২৬) আশাশুনি উপজেলা  স্বাস্থ্য কমপ্লেক্সে ভর্তি করা হয়েছে। প্রত্যক্ষদর্শী জানায়, সুব্রত সরকার তাঁর স্ত্রী শ্যামলী  ও ছেলে তুর্ষকে মোটরসাইকেলে নিয়ে আশাশুনি সদর থেকে তাঁদের বাড়ি বলাবাড়িয়ায় যাচ্ছিলেন। অপর দিকে একটি যাত্রীবাহী বাস আশাশুনিতে আচ্ছিল। পথে আশাশুনি–ঘোলা সড়কের কোদনাদাহ এলাকার কেরানীর মোড়ে বিপরীত দিক থেকে আসা বাসের সঙ্গে তাঁদের মোটরসাইকেলের ধাক্কা লাগে। এরপর বাসটি মোটরসাইকেলটিকে চাপা দিলে ঘটনাস্থলে সুব্রত সরকার ও তাঁর শিশুসন্তান তুর্ষ নিহত ও তাঁর  স্ত্রী শ্যামলী মারাত্মক আহত হন।আশাশুনি ফায়ার সার্ভিসের স্টেশনের ভারপ্রাপ্ত কর্মকর্তা জানান,  দুর্ঘটনার বিষয়টি জানার পর আশাশুনি ফায়ার সার্ভিসের কর্মীরা  ঘটনাস্থলে পৌঁছান। সেখানে গিয়ে তাঁরা নিহত দুজনের মরদেহ  উদ্ধার করে আশাশুনি থানায় নিয়ে আসেন। আহত শ্যামলী সরকারকে আশাশুনি স্বাস্থ্য কমপ্লেক্সে ভর্তি করা হয়েছে। আশাশুনি থানার ভারপ্রাপ্ত কর্মকর্তা বিশ্বজিৎ কুমার জানান, দুর্ঘটনাকবলিত যাত্রীবাহী বাসটি আটক করা হয়েছে। বাসের চালক সাতক্ষীরা সদর উপজেলার উমরাপাড়া গ্রামের নিজামউদ্দিনকে আটক করা হয়েছে। নিহত বাবা ও ছেলের লাশের সুরতহাল প্রতিবেদন শেষে ময়না তদন্তের জন্য সাতক্ষীরা সদর হাসপাতালের মর্গে পাঠানোর প্রস্তুতি চলছে।",Prothom Alo,https://www.prothomalo.com/bangladesh/district/mw5obprumu
"থেমে থাকা ট্রাকের পেছনে বাসের ধাক্কা, নিহত ৩","মুন্সিগঞ্জের সিরাজদিখান উপজেলায় বঙ্গবন্ধু এক্সপ্রেসওয়েতে থেমে থাকা একটি ট্রাকের পেছনে ধাক্কা দিয়েছে যাত্রীবাহী বাস। এতে ঘটনাস্থলে বাসের তিন যাত্রী নিহত হয়েছেন। আহত হয়েছেন বাসের অন্তত সাত থেকে আট যাত্রী। আজ বুধবার ভোর চারটার দিকে উপজেলার কেয়াইন ইউনিয়নের কুচিয়ামোড়া সেতুর ওপর এই দুর্ঘটনা ঘটে।নিহত তিনজনের মধ্যে দুজন পুরুষ ও একজন নারী। নিহত নারী হলেন চট্টগ্রামের বদরুদ্দোজা ভূঁইয়ার স্ত্রী হাসিনা বেগম (৪২)। অপর দুজনের নাম–পরিচয় জানা যায়নি। আহত ব্যক্তিদের ঢাকার বিভিন্ন হাসপাতালে পাঠানো হয়েছে। হাসাড়া হাইওয়ে পুলিশ ফাঁড়ির পরিদর্শক কাঞ্চন কুমার সিংহ বলেন, গতকাল মঙ্গলবার দিবাগত রাতে মালবাহী একটি ট্রাক ঢাকার দিকে যাচ্ছিল। ট্রাকটি এক্সপ্রেসওয়ের কুচিয়া মোড়া সেতুতে এলে চাকা নষ্ট হয়ে যায়। ট্রাকটি সেতুর একপাশে দাঁড়িয়ে ছিল। বুধবার ভোর চারটার দিকে লাবিব পরিবহনের যাত্রীবাহী বাসটি এসে থেমে থাকা ট্রাকে ধাক্কা দেয়। বাসের চালক নিয়ন্ত্রণ হারালে বাসটি সেতুর রেলিংয়ে সজোরে আঘাত করে। এতে বাসের বাঁ পাশে থাকা একজন নারী ও দুজন পুরুষ ঘটনাস্থলেই মারা যান। বাস ও ট্রাকটি আটক করা হয়েছে। চালকেরা পলাতক। তিনজনের লাশ ফাঁড়িতে রাখা হয়েছে। আহত বদরুদ্দোজা ভূঁইয়া প্রথম আলোকে বলেন, ‘এক্সপ্রেসওয়েতে ওঠার পরপর আমাদের বাসের চালক বেপরোয়া গতিতে চলাচ্ছিলেন। রাতের শেষ ভাগের ঘটনা। বাসের অধিকাংশ যাত্রী ঘুমিয়ে ছিলেন। আমার স্ত্রী হাসিনা বেগম ও আমি বাসের বাম পাশে বসে ছিলাম। হাসিনা জানালার পাশে ছিল। মুহূর্তেই চোখের সামনে আমার স্ত্রীসহ কয়েকজন মারা গেলেন।’",Prothom Alo,https://www.prothomalo.com/bangladesh/district/gc4ygzuqol
প্রবাসে শ্রমিকের মৃত্যুর ২০% দুর্ঘটনায়,"মধ্যপ্রাচ্যের দেশগুলোতে মৃত্যুবরণ করা অনেক প্রবাসীর লাশ দাফন করা হয় সেখানেই। এর পরও গত অর্থবছরে বিভিন্ন দেশ থেকে এসেছে চার হাজারের বেশি প্রবাসীর মৃতদেহ। সংশ্লিষ্ট দেশগুলো থেকে পাঠানো মৃত্যু সনদে যেসব কারণ পাওয়া যায়, সেটিই থাকে সরকারি হিসাবে। গত পাঁচ বছরের তথ্য বিশ্লেষণ করে দেখা গেছে, ২০ শতাংশের বেশি প্রবাসী মারা যান কর্মক্ষেত্রের বিভিন্ন দুর্ঘটনায়।ওয়েজ আর্নার্স কল্যাণ বোর্ডের তথ্য বলছে, একজন কর্মী মারা যাওয়ার পর সংশ্লিষ্ট দেশের কর্তৃপক্ষ মৃত্যুর কারণ লিখিতভাবে জানায়। দূতাবাস সেটি কল্যাণ বোর্ডে পাঠায়। সেই হিসাবে ২০১৮ থেকে ২০২২ সাল পর্যন্ত ৫ বছরে ১৮ হাজার ১৬৬টি মরদেহ এসেছে দেশে। এর মধ্যে সড়ক দুর্ঘটনা, কর্মস্থলে দুর্ঘটনা, আগুনে পোড়া, ভবন থেকে পড়ে যাওয়া ও বৈদ্যুতিক শকে মারা গেছেন ৩ হাজার ৬৯৮ প্রবাসী। সবচেয়ে বেশি মারা গেছেন সড়ক দুর্ঘটনায়, ২ হাজার ৬৪৯ জন। কর্মক্ষেত্রে আসা–যাওয়ার সময় এসব দুর্ঘটনা ঘটে বলে মনে করছেন সংশ্লিষ্ট ব্যক্তিরা।প্রবাসীকল্যাণ ও বৈদেশিক কর্মসংস্থান মন্ত্রণালয়ে পাঠানো কল্যাণ বোর্ডের এক প্রতিবেদন বলছে, বিদেশে কর্মী পাঠানোর আগে বাংলাদেশ জনশক্তি, কর্মসংস্থান ও প্রশিক্ষণ ব্যুরো (বিএমইটি) প্রশিক্ষণ দেয়। যে দেশে কাজে যাচ্ছেন, সে দেশের কাজের ধরন, পরিবেশ ও চাপ সামলানোর কৌশল, কর্মঘণ্টা সম্পর্কে সুস্পষ্ট ধারণাসহ কীভাবে ভিন্ন পরিবেশে নিজেকে সুস্থ রাখা যায়, তার প্রশিক্ষণ দেওয়া দরকার।প্রবাসীকল্যাণ ও বৈদেশিক কর্মসংস্থান মন্ত্রণালয়ের জ্যেষ্ঠ সচিব আহমেদ মুনিরুছ সালেহীন প্রথম আলোকে বলেন, গন্তব্য দেশের নিয়মকানুন, আচার–আচরণসহ নিরাপত্তা সচেতনতা বিষয়ে বিদেশগামী কর্মীদের ধারণা দেওয়া হয়, তিন দিনের বাধ্যতামূলক কর্মশালায়। অগ্নি ও সড়ক নিরাপত্তা বিষয়ের ওপর আরও জোর দেওয়া হবে।  সেখানে দুর্ঘটনায় মৃত্যু অনেক বছর ধরে চলছে। এটি ঠেকাতে প্রচুর সচেতনতা গড়ে তুলতে হবে। এ ছাড়া নির্যাতন করে মেরে দুর্ঘটনা বা আত্মহত্যা বলে চালিয়ে দেওয়ার অভিযোগ আছে প্রবাসী পরিবারের।রামরুর প্রতিষ্ঠাতা তাসনিম সিদ্দিকী  অভিবাসন খাত নিয়ে নিয়মিত কাজ করে, এমন বেসরকারি উন্নয়ন সংস্থা ও গবেষণা প্রতিষ্ঠানগুলোর কর্মকর্তারা বলছেন, সংশ্লিষ্ট দেশ থেকে অধিকাংশ প্রবাসীর মৃত্যুর কারণ হিসেবে স্ট্রোক বা হার্ট অ্যাটাক উল্লেখ করা হয়। রোগসহ স্বাভাবিক মৃত্যু ধরা হয় ৬৯ শতাংশের। আর দুর্ঘটনাসহ নানা কারণে বাকি ৩১ শতাংশের অস্বাভাবিক মৃত্যু হয়। কর্মক্ষেত্রে নির্যাতন, খুন, আত্মহত্যায় বাধ্য করার অভিযোগ আছে। কিন্তু বিদেশে মৃত কর্মীদের মৃত্যুর কোনো কারণ বাংলাদেশের পক্ষ থেকে যাচাই করা হয় না। এভাবে দায়সারাভাবে মৃত্যুর কারণ বলে দেওয়াটা পরিবারের জন্য অসম্মানজনক।প্রবাসীকল্যাণ ও বৈদেশিক কর্মসংস্থান মন্ত্রণালয়ের জ্যেষ্ঠ সচিব আহমেদ মুনিরুছ সালেহীন বলেন, কর্মীর মৃত্যুর বিষয়ে গন্তব্য দেশের মৃত্যুসনদই সাধারণত গ্রহণ করা হয়। কোনো মৃত্যুসনদ বিষয়ে আপত্তি তুলে আবার দেশে ময়নাতদন্ত করার অনুরোধ কখনো কোনো মৃত ব্যক্তির আত্মীয় করেননি।দেশে আসা প্রতিটি মৃতদেহ দাফনে ৩৫ হাজার টাকা নগদ সহায়তা দেয় কল্যাণ বোর্ড। এর বাইরে এখন জীবন বিমার সুবিধা পায় কর্মীর পরিবার। আর বিদেশে কোনো ক্ষতিপূরণ দাবি থাকলে তা দূতাবাসের মাধ্যমে আদায় করে দেওয়া হয়। মৃত কর্মীর বকেয়া থাকলে তা–ও আদায়ের উদ্যোগ নেয় দূতাবাস। কল্যাণ বোর্ডের তথ্য বলছে, ২০১৮-১৯ অর্থবছরে দেশে মৃতদেহ এসেছে ৩ হাজার ৬৯১টি। আর সর্বশেষ ২০২২-২৩ অর্থবছরে এসেছে ৪ হাজার ১০৭টি। ২০১৮ থেকে ২০২২ সাল পর্যন্ত ৫ বছরে ১৮ হাজার ১৬৬টি মরদেহ এসেছে দেশে। এর মধ্যে সড়ক দুর্ঘটনা, কর্মস্থলে দুর্ঘটনা, আগুনে পোড়া, ভবন থেকে পড়ে যাওয়া ও বৈদ্যুতিক শকে মারা গেছেন ৩ হাজার ৬৯৮ প্রবাসী। সবচেয়ে বেশি মারা গেছেন সড়ক দুর্ঘটনায়, ২ হাজার ৬৪৯ জন। আন্তর্জাতিক কয়েকটি সংস্থার সঙ্গে মিলে মধ্যপ্রাচ্যের দেশগুলোতে জলবায়ু পরিবর্তনের প্রভাব ও প্রবাসীদের মৃত্যুর কারণ নিয়ে কাজ করছে দেশের বেসরকারি গবেষণা সংস্থা রিফিউজি অ্যান্ড মাইগ্রেটরি মুভমেন্টস রিসার্চ ইউনিট (রামরু)। এ সংস্থা বলছে, উপসাগরীয় অঞ্চলের (মধ্যপ্রাচ্য) ছয়টি দেশে দক্ষিণ ও দক্ষিণ-পূর্ব এশিয়া থেকে বছরে ১০ হাজার প্রবাসী মারা যান। তাঁদের প্রতি দুজনের মধ্যে একজনের বেশি প্রবাসীর মৃত্যুর কোনো অন্তর্নিহিত কারণ কার্যকরভাবে ব্যাখ্যা করা যায় না। প্রাকৃতিক কারণ বা কার্ডিয়াক অ্যারেস্ট হিসেবে মৃত্যুসনদ দেওয়া হয়। বিপজ্জনক ঝুঁকি সত্ত্বেও কর্মীদের ওপর তাপের প্রভাব সম্পর্কে কোনো তথ্য নেই। তাপ–সংক্রান্ত কারণে মৃত্যুর কথা সরকারি হিসাবে জানা যায় না। রামরু বলছে, মধ্যপ্রাচ্যে বাংলাদেশি শ্রমিকদের বড় অংশ কাজ করে অবকাঠামো নির্মাণ খাতে। দিনের বেলায় প্রচণ্ড তাপের মধ্যে তাঁদের কাজ করতে হয়। এতে তাপজনিত নানা রোগে শুধু কিডনি নয়, মস্তিষ্ক থেকে শুরু করে শরীরের সব অঙ্গ ক্ষতিগ্রস্ত হয়। জলবায়ু পরিবর্তনের কারণে এসব দেশে তাপ আরও বাড়ছে। মধ্যপ্রাচ্যে প্রবাসীদের মৃত্যুঝুঁকি বাড়াচ্ছে অতিরিক্ত তাপ। প্রচণ্ড তাপ ও সূর্যালোকে দীর্ঘসময় কাজ করায় তাঁদের দীর্ঘস্থায়ী স্বাস্থ্য সমস্যার দিকে পরিচালিত করে। যে জন্য আজীবন চিকিৎসার প্রয়োজন হয়। দিনে ও রাতে তাপমাত্রা বৃদ্ধি শরীরে ক্রমবর্ধমান চাপ সৃষ্টি করে এবং শ্বাসতন্ত্র, হৃদ্‌রোগ, বহুমূত্র ও কিডনি রোগের প্রভাবকে বাড়িয়ে তুলতে পারে। এতে অকালমৃত্যু ঘটে। অস্বাভাবিক মৃত্যুর ক্ষেত্রে দেশে আনার পর দ্বিতীয় ময়নাতদন্তের দাবি জানিয়েছে রামরু। সংস্থাটির প্রতিষ্ঠাতা চেয়ার তাসনিম সিদ্দিকী প্রথম আলোকে বলেন, সেখানে দুর্ঘটনায় মৃত্যু অনেক বছর ধরে চলছে। এটি ঠেকাতে প্রচুর সচেতনতা গড়ে তুলতে হবে। এ ছাড়া নির্যাতন করে মেরে দুর্ঘটনা বা আত্মহত্যা বলে চালিয়ে দেওয়ার অভিযোগ আছে প্রবাসী পরিবারের। তাই দেশে তদন্ত করে প্রতিবেদন সংশ্লিষ্ট দেশে পাঠানো যায়। এতে নিয়োগকর্তারা একটি জবাবদিহির মধ্যে আসবেন।",Prothom Alo,https://www.prothomalo.com/bangladesh/37zvk5i1xm
"‘আমার তো আর কিছুই রইল না, সব শেষ হয়ে গেছে’","‘আমি তো সব হারা হয়ে গেছি। আমার তো আর কিছুই রইল না। সব শেষ হয়ে গেছে। দারোয়ানির চাকরি করে শতকষ্টের মধ্যে দিয়ে এই ছেলেদের বড় করেছি। বড় ছেলেটা ঢাকায় ফেরি করে চটপটি বিক্রি করত। আজই তার ঢাকায় ফিরে যাওয়ার কথা ছিল। কিন্তু তা আর হলো না। ছোট ভাইকে নিয়ে সে এই দুনিয়া ছেড়ে চলে গেছে। আমি কীভাবে বাঁচব?’মো. আবু দাইয়ান যখন এভাবে বিলাপ করছিলেন তখন স্বজনেরা তাঁকে ধরে রেখেছিলেন। কারণ, তাঁর দাঁড়ানোর শক্তিটুকুও ছিল না। একসঙ্গে দুই ছেলের মৃত্যুর সংবাদ শুনে সোমবার বিকেল সাড়ে চারটার দিকে ঢাকা থেকে গ্রামের বাড়িতে পৌঁছান তিনি। এ সময় তাঁর কান্না দেখে আশপাশের সবার চোখ দিয়ে পানি পড়তে থাকে।নোয়াখালীর বেগমগঞ্জ উপজেলায় কাদিরপুর ইউনিয়নের ঘাটলা গ্রামে আবু দাইয়ানের বাড়ি। সড়ক দুর্ঘটনায় তাঁর দুই ছেলে আনোয়ার হোসেন (২২) ও মোহাম্মদ হৃদয় (১৭) মারা গেছেন। একই দুর্ঘটনায় নিহত হন দাইয়ানের আরেক ভাতিজা জাহিদ হোসেনও (১৮)। স্থানীয় বাসিন্দারা বলেন, একসঙ্গে দুই ভাইসহ তিনজন মারা যাওয়ার ঘটনাটিকে তাঁরা মেনে নিতে পারছেন না। ঘটনার পর থেকে শত শত মানুষ ভিড় করছেন ঘাটলা গ্রামের সর্দার বাড়ি (আজিজ ড্রাইভারের বাড়ি)। বাড়ির কাছাকাছি দুটি ঘরে রাখা হয়েছে লাশ তিনটি। স্বজনদের আহাজারি থামছে না। এদিকে ছেলে মৃত্যুর সংবাদ শোনার পরই অচেতন হয়ে যান আনোয়ার ও হৃদয়ের মা তাজনেহার বেগম এবং জাহিদের মা বিলকিছ আক্তার।স্বজনদের সঙ্গে কথা বলে জানা যায়, আবু দাইয়ান ঢাকায় একটি বাড়িতে নিরাপত্তা প্রহরীর চাকরি করেন। তিন ছেলে ও এক মেয়ে। মেয়েটা সবার বড়। বড় ছেলে আনোয়ার ঢাকায় ফেরি করে চটপটির ব্যবসা করতেন। সেখান থেকে যা আয় হতো তা পরিবারকে সহায়তা করতেন। মেজ ছেলে ঢাকায় ফেরি করে বিভিন্ন জিনিস বিক্রি করেন। ছোট ছেলে হৃদয় থাকত বাড়িতে। আর জাহিদের বাবা কামাল হোসেন সৌদিপ্রবাসী। আনোয়ার ও হৃদয়ের মামা জামাল উদ্দিন বলেন, তাঁর দুই ভাগনে আনোয়ার ও হৃদয় এবং জাহিদ প্রতিবেশীর মোটরসাইকেল নিয়ে পাশের পৌরনবিবিরহাটের দিকে যাচ্ছিল। তাঁদের মোটরসাইকেলটি বড়পোল-পৌরনবিবি (হোরম্বি) সড়কের কাদিরপুর ইউনিয়নের ঘাটলা গ্রামে পৌঁছালে নিয়ন্ত্রণ হারিয়ে গাছের সঙ্গে ধাক্কা খায়। এতে তিনজনই মারাত্মক আহত হয়ে পাশের খালের পানিতে পড়ে যায়। পরে আশপাশের লোকজন ঘটনাটি দেখে দ্রুত এসে তাঁদের উদ্ধার করে হাসপাতালে নিলে কর্তব্যরত চিকিৎসক মৃত ঘোষণা করেন।জামাল উদ্দিন আরও জানান, তাঁর বড় ভাগনে ঢাকায় চটপটি ফেরি করে বিক্রি করত। কয়েক দিন আগে বাড়িতে এসেছিল। সোমবার সকালেই ঢাকায় ফিরে যাওয়ার কথা ছিল। কিন্তু কী মনে করে আর যায়নি। তাঁর ভগ্নিপতি দারোয়ানের চাকরি করে কোনোমতে সংসার চালাতেন। ভিটা ছাড়া আর কিছুই নেই তাঁদের। ছেলেরা বড় হয়েছে, এবার পরিবারের হাল ধরবে— ভেবেছিলেন তাঁর বোন। কিন্তু এ দুর্ঘটনা তাঁদের পরিবারে অন্ধকার হয়ে নেমে এসেছে।কাদিরপুর ইউনিয়ন পরিষদের ৩ নম্বর ওয়ার্ডের সদস্য জাকির হোসেন প্রথম আলোকে বলেন, ওই দুর্ঘটনায় দুটি পরিবার শেষ হয়ে গেছে। তাঁদের পাশে দাঁড়ানোর জন্য সরকারের কাছে আবেদন জানান তিনি। আরও পড়ুননোয়াখালীতে গাছে ধাক্কা খেয়ে মোটরসাইকেল থেকে পড়ে নিহত ৩",Prothom Alo,https://www.prothomalo.com/bangladesh/district/7gijr29urt
নোয়াখালীতে গাছে ধাক্কা খেয়ে মোটরসাইকেল থেকে পড়ে নিহত ৩,"নোয়াখালীর বেগমগঞ্জ উপজেলায় ঘুরতে বের হয়ে মোটরসাইকেল থেকে পড়ে দুই ভাইসহ তিনজন নিহত হয়েছেন। আজ সোমবার সকাল সাড়ে ১০টার দিকে উপজেলার কাদিরপুর ইউনিয়নের ঘাটলা গ্রামের হাসান হুজুরের মাদ্রাসা সংলগ্ন বড়পোল-পৌরানবিবি (হোরম্বি) সড়কে এ দুর্ঘটনা ঘটে। নিহত দুই ভাই হলেন বেগমগঞ্জের ঘাটলা গ্রামের সর্দার বাড়ির আবদুল দাইয়ানের ছেলে আরাফাত হোসেন ওরফে শুভ (২২) ও মোহাম্মদ হৃদয় (১৮)। নিহত অপরজন হলো তাঁদের চাচাতো ভাই মো. জাহিদ হোসেন (১৭)। জাহিদ একই বাড়ির মো. কামাল হোসেনের ছেলে। কাদিরপুর ইউনিয়ন পরিষদের (ইউপি) ৩ নম্বর ওয়ার্ডের সদস্য জাকির হোসেন প্রথম আলোকে বলেন, সকাল সোয়া ১০টার দিকে তিন ভাই মোটরসাইকেল নিয়ে ঘুরতে বের হন। তাঁরা ঘাটলা আবদুর রব উচ্চবিদ্যালয়ের সামনে থেকে হোরম্বি বাজারের উদ্দেশে রওনা দেন। ঘাটলা হাসান হুজুরের মাদ্রাসাসংলগ্ন এলাকায় পৌঁছালে মোটরসাইকেলের নিয়ন্ত্রণ হারিয়ে একটি গাছের সঙ্গে ধাক্কা খেয়ে তিনজন খালে পড়ে যান। এতে তিনজনই মারাত্মকভাবে আহত হন। এরপর স্থানীয় লোকজন তিনজনকে উদ্ধার করে প্রথমে চৌমুহনীর লাইফ কেয়ার হাসপাতালে নিয়ে যান। চিকিৎসক আরাফাত ও হৃদয়কে মৃত ঘোষণা করেন। আহত জাহিদকে ২৫০ শয্যাবিশিষ্ট নোয়াখালী জেনারেল হাসপাতালে নেওয়ার পথে তাঁরও মৃত্যু হয়। বেগমগঞ্জ থানার ওসির দায়িত্বে থাকা পরিদর্শক (তদন্ত) ফরিদুল আলমের মুঠোফোনে একাধিকবার কল করা হলেও তিনি ফোন ধরেননি। পরে কথা হয় বেগমগঞ্জ সার্কেলের অতিরিক্ত পুলিশ সুপার নাজমুল হাসানের সঙ্গে। তিনি দুর্ঘটনায় তিনজনের মৃত্যুর খবরের সত্যতা নিশ্চিত করেন। ",Prothom Alo,https://www.prothomalo.com/bangladesh/district/qf7057909l
"সড়কে শিশুর মৃত্যু
‘আমার মাইয়া নাই রে’ বলেই বারবার মূর্ছা যাচ্ছেন মুরশিদা","সড়কের পাশে কাপড় দিয়ে ঢেকে রাখা হয়েছে সুমাইয়া আক্তারের লাশ। পাশেই অচেতন হয়ে মাটিতে শুয়ে আছেন মা মুরশিদা খাতুন। তাঁকে ঘিরে দাঁড়িয়ে আছেন স্থানীয় বাসিন্দারা। সেবাশুশ্রূষা দিচ্ছেন স্বজনেরা। কিছুক্ষণের মধ্যে জ্ঞান ফেরে মুরশিদার। মেয়ের লাশের দিকে তাকিয়ে ‘আমার মাইয়া নাই রে’ বলে চিৎকার দিয়ে আবার মূর্ছা যান তিনি।আজ সোমবার বেলা সাড়ে ১১টার দিকে গাজীপুরের শ্রীপুরের বরমী ইউনিয়নের গাড়ারণ গ্রামে গিয়ে দেখা গেল এই দৃশ্য। সুমাইয়া আক্তার (৮) দ্বিতীয় শ্রেণির শিক্ষার্থী ছিল। দ্রুতগতির ব্যাটারিচালিত অটোরিকশার চাপায় প্রাণ গেছে তার। আজ বেলা ১১টার দিকে গাড়ারণ গ্রামে শ্রীপুর-বরমী আঞ্চলিক সড়কে এই দুর্ঘটনা ঘটে। এক বান্ধবীর সঙ্গে রাস্তা পার হয়ে সুমাইয়া বাড়ি যাওয়ার পথে এই দুর্ঘটনা ঘটে বলে জানান স্থানীয় লোকজন। দুর্ঘটনার পর অটোরিকশাচালককে আটক করেছে জনতা।সুমাইয়া আক্তার গাড়ারণ গ্রামের আকরাম হোসেন-মুরশিদা খাতুন দম্পত্তির দ্বিতীয় সন্তান। সে একই গ্রামের গাড়ারণ সরকারি প্রাথমিক বিদ্যালয়ের দ্বিতীয় শ্রেণির ছাত্রী ছিল। আটক অটোরিকশাচালক মো. আনোয়ার হোসেন বরমী ইউনিয়নের সাতখামাইর গ্রামের বাসিন্দা। সুমাইয়ার চাচা আতিকুল ইসলাম প্রথম আলোকে বলেন, আজ সুমাইয়া স্কুলে যায়নি। সে বান্ধবীর সঙ্গে সড়ক পেরিয়ে ঘুরতে গিয়েছিল। বাড়ি ফেরার সময় সড়ক পার হচ্ছিল তারা দুজন। এ সময় সুমাইয়া কিছুটা এগিয়ে গিয়ে সড়ক পার হওয়ার মুহূর্তে বরমী থেকে শ্রীপুরগামী একটি অটোরিকশা দ্রুতগতিতে তাকে আঘাত করে। এতে তার মাথায় ও শরীরের বিভিন্ন অংশে যখম হয়। হাসপাতালে নেওয়া আগে ঘটনাস্থলেই তার মৃত্যু হয়।শ্রীপুর থানার ভারপ্রাপ্ত কর্মকর্তা এ এফ এম নাসিম প্রথম আলোকে বলেন, সড়ক দুর্ঘটনায় এক স্কুলছাত্রীর মৃত্যু হয়েছে। ঘটনাস্থলে পুলিশ পাঠানো হয়েছে। এ বিষয়ে আইনগত ব্যবস্থা নেওয়া হবে।",Prothom Alo,https://www.prothomalo.com/bangladesh/district/2rhozoqjo1
ছোট ভাইয়ের মৃত্যুর খবর শুনে মারা গেলেন বড় ভাই,"নেত্রকোনার দুর্গাপুর উপজেলায় সড়ক দুর্ঘটনায় আহত ছোট ভাই আলম মিয়ার (৫২) মৃত্যুর খবর শুনে বড় ভাই দুলাল মিয়া (৫৮) মারা গেছেন। আজ রোববার সকালে উপজেলার চণ্ডীগড় ইউনিয়নের মধুয়াকোনা গ্রামে এ ঘটনা ঘটে।মৃত আলম মিয়া ও দুলাল মিয়া চণ্ডীগড় ইউনিয়নের মধুয়াকোনা গ্রামের মৃত আশরাফ আলীর ছেলে। চণ্ডীগড় ইউনিয়ন পরিষদের (ইউপি) সদস্য মোকছেদুল হক বিষয়টি প্রথম আলোকে নিশ্চিত করেছেন। মোকছেদুল হক বলেন, গতকাল শনিবার দিবাগত রাত দুইটার দিকে আলম মিয়া মোটরসাইকেলে করে শ্যামগঞ্জ-বিরিশিরি সড়ক দিয়ে বাড়িতে ফিরছিলেন। কৃষ্ণেরচর এলাকায় পৌঁছালে বালুবাহী ট্রাকের ধাক্কায় তিনি মোটরসাইকেল থেকে ছিটকে পড়ে গুরুতর আহত হন। স্থানীয় লোকজন তাঁকে উদ্ধার করে দুর্গাপুর উপজেলা স্বাস্থ্য কমপ্লেক্সে নিয়ে যান। সেখানে প্রাথমিক চিকিৎসা দিয়ে উন্নত চিকিৎসার জন্য তাঁকে ময়মনসিংহ মেডিকেল কলেজ হাসপাতালে পাঠানো হয়। সেখানে চিকিৎসাধীন অবস্থায় আজ সকাল ছয়টার দিকে তাঁর মৃত্যু হয়। সকালে ভাইয়ের মৃত্যুর খবর শোনার সঙ্গে সঙ্গে তাঁর বড় ভাই দুলাল মিয়া নিজ বাড়ির আঙিনায় চেয়ারে বসে থাকা অবস্থায় মাটিতে লুটিয়ে পড়ে মারা যান। দুলাল মিয়ার ভাগনে এরশাদ হোসেন বলেন, তাঁর মামা সকালে বাড়ির উঠানে কয়েকজনের সঙ্গে চেয়ারে বসে কথা বলছিলেন। হঠাৎ মৃত্যুর খবর শুনে চেয়ার থেকে মাটিতে লুটিয়ে পড়ে মারা যান।দুই ভাইয়ের মৃত্যুতে পরিবারটির পাশাপাশি পুরো এলাকায় শোকের ছায়া নেমেছে বলে জানান ইউপি সদস্য মোকছেদুল হক।",Prothom Alo,https://www.prothomalo.com/bangladesh/district/v0ki4hj7mh
"শেরপুরে নিয়ন্ত্রণ হারিয়ে প্রাইভেট কার পুকুরে, জানালা ভেঙে দুজনের লাশ উদ্ধার","বগুড়ার শেরপুরে একটি প্রাইভেট কার পুকুরের পানিতে পড়ে দুজন যাত্রী নিহত হয়েছেন। উপজেলার খানপুর ইউনিয়নের চাঁদপুর মোড়ে আজ রোববার বেলা পৌনে একটায় এ দুর্ঘটনা ঘটে।বেলা তিনটা পর্যন্ত নিহত দুজনের পরিচয় পাওয়া যায়নি। নিহত পুরুষের বয়স আনুমানিক ৩৫ ও নারীর বয়স ২৫ বছর।প্রত্যক্ষদর্শী সেলিম রেজা বলেন, প্রাইভেট কারের চালক (ঢাকা মেট্রো খ-১২-৬০০৫) নিয়ন্ত্রণ হারিয়ে মোড়ের ডান পাশে পুকুরে উল্টে পড়ে। প্রাইভেট কারটি পুকুরের মধ্যে পড়ে যাওয়ার পরে গাড়ি উল্টে যায়। এ সময় গাড়ির ভেতর থাকা যাত্রীদের উদ্ধারের চেষ্টা করেন স্থানীয় লোকজন। প্রত্যক্ষদর্শীরা আরও বলেন, প্রাইভেট কারটি যখন নিয়ন্ত্রণ হারিয়ে পুকুরের মধ্যে পড়ে যায়, তখন চালক এবং চালকের বাঁ পাশে বসা অপর এক পুরুষ যাত্রী গাড়ি থেকে বের হয়ে সাঁতরে পাড়ে উঠে আসেন। এরপর তাঁরা পালিয়ে যান। ওই প্রাইভেট কারটি যখন গোপালপুরে ভেতর দিয়ে যখন আসছিল, তখন অনেকেই দেখেছে প্রাইভেট কারের ভেতরে পেছনের আসনে বসা দুজন কথা বলছিলেন।উপজেলা ফায়ার সার্ভিসের কর্মকর্তা নাদির হোসেন বলেন, এই দুর্ঘটনার সংবাদ পেয়ে তাঁরা ঘটনাস্থলে গিয়ে পুকুরের মধ্যে ভাসমান প্রাইভেট কারের জানালা ভেঙে ওই দুজনের লাশ উদ্ধার করেছেন। ওই প্রাইভেট কারটি শেরপুরের করোতোয়া নদীর ধুনট রোডের মোড় থেকে গোপালপুর দিয়ে আসছিল। দুর্ঘটনার পরে প্রাইভেট কারটি অন্তত ২০ মিনিট ধরে পানির মধ্যে ভাসছিল। এ কারণে ওই দুজনের মৃত্যু হতে পারে। শেরপুর থানার ভারপ্রাপ্ত কর্মকর্তা (ওসি) বাবু কুমার সাহা বলেন, দুর্ঘটনায় নিহত ব্যক্তিদের লাশ উদ্ধার করে থানায় নেওয়া হয়েছে। ময়নাতদন্তের জন্য বগুড়া শহীদ জিয়াউর রহমান মেডিকেল কলেজ হাসপাতালের মর্গে পাঠানো হয়েছে। তাঁরা নিহত ব্যক্তিদের পরিচয় জানার চেষ্টা করছেন।",Prothom Alo,https://www.prothomalo.com/bangladesh/district/3p7w4ot6gq
বোনকে বাঁচাতে গিয়ে আহত জাহাঙ্গীরনগরের শিক্ষার্থী ফাবিহা মারা গেছেন,"ছোট বোনকে ট্রাকের ধাক্কা থেকে বাঁচাতে গিয়ে আহত জাহাঙ্গীরনগর বিশ্ববিদ্যালয়ের অর্থনীতি বিভাগের শিক্ষার্থী ফাবিহা আফিফা ওরফে সৃজনী মারা গেছেন। আজ রোববার দুপুর সাড়ে ১২টার দিকে তিনি বসুন্ধরা এভারকেয়ার হাসপাতালে লাইফ সাপোর্টে থাকা অবস্থায় মারা যান।বিষয়টি নিশ্চিত করেছেন বিশ্ববিদ্যালয়ের সহকারী প্রক্টর ও অর্থনীতি বিভাগের শিক্ষক মো. রনি হোসাইন। তিনি বলেন, ‘আজ দুপুর সাড়ে ১২টার দিকে হাসপাতাল থেকে আমাদের খবরটি জানানো হয়েছে। আমরা এখন হাসপাতালে যাচ্ছি।’ ফাবিহার সহপাঠীদের সঙ্গে কথা বলে জানা গেছে, শুক্রবার দুপুরে ফাবিহা তাঁর স্কুলপড়ুয়া ছোট বোনকে (১৫) নিয়ে নিজ বাসা থেকে পূর্বাচলের ৩০০ ফুট এলাকায় যান। সেখানে অটোরিকশা থেকে নামার পর সড়ক পার হচ্ছিলেন। এ সময় পেছন থেকে দ্রুতগামী একটি ট্রাক আসতে দেখে ফাবিহা ছোট বোনকে ধাক্কা দিয়ে সরিয়ে দেন। কিন্তু নিজে সরে যেতে পারেননি। দ্রুতগতির ট্রাকের ধাক্কায় সড়ক বিভাজকের ওপর ছিটকে পড়েন। এরপর মাথায় প্রচণ্ড আঘাত পান। স্থানীয় লোকজন তাঁকে উদ্ধার করে বসুন্ধরার এভারকেয়ার হাসপাতালে নিয়ে যান। সেখানে লাইফ সাপোর্টে থাকা অবস্থায় আজ দুপুরে মারা যান তিনি।",Prothom Alo,https://www.prothomalo.com/bangladesh/district/qsqqsdxiua
রাজধানীর যাত্রাবাড়ীতে ট্রাকের ধাক্কায় একজন নিহত,"রাজধানীর যাত্রাবাড়ীতে রাস্তা পার হতে গিয়ে ট্রাকের ধাক্কায় ইশতিয়াক হোসেন খান (৭০) নামে এক ব্যক্তি নিহত হয়েছেন। শনিবার রাত ৮টার পর এ দুর্ঘটনা ঘটে।ময়নাতদন্তের জন্য ইশতিয়াকের মরদেহ ঢাকা মেডিকেল কলেজ হাসপাতালের মর্গে রাখা হয়েছে। প্রথম আলোকে এ তথ্য নিশ্চিত করেছেন যাত্রাবাড়ী থানার ভারপ্রাপ্ত কর্মকর্তা (ওসি) মফিজুল আলম। ওসি মফিজুল আলম জানান, যাত্রাবাড়ী মোড়ে রাস্তা পার হতে গিয়ে ট্রাকের ধাক্কায় গুরুতর আহত হন ইশতিয়াক। পরে স্থানীয়রা উদ্ধার করে ঢাকা মেডিকেল কলেজ হাসপাতালে নিয়ে গেলে কর্তব্যরত চিকিৎসক তাঁকে মৃত ঘোষণা করেন। দুর্ঘটনার পর ট্রাকটি নিয়ে চালক পালিয়ে গেছেন। তাঁকে আটকের চেষ্টা করা হচ্ছে বলেও জানান ওসি মফিজুল আলম।ইশতিয়াকের গ্রামের বাড়ি নারায়ণগঞ্জে। তিনি পরিবার নিয়ে রাজধানীর মালিবাগে বসবাস করতেন।",Prothom Alo,https://www.prothomalo.com/bangladesh/capital/6ag3o4zj8p
"সাভারে নারীর লাশ উদ্ধার, পাশের কক্ষের ভাড়াটের খোঁজ মিলছে না","ঢাকার সাভার উপজেলার আশুলিয়া এলাকায় হাত-পা ও মুখ বাঁধা এক নারীর লাশ উদ্ধার করা হয়েছে। আজ শনিবার দুপুর ১২টার দিকে লাশটি উদ্ধার করে আশুলিয়া থানা-পুলিশ। পরিকল্পিতভাবে শ্বাসরোধে তাঁকে হত্যা করা হয়েছে বলে পুলিশের ধারণা। ঘটনার পর থেকে পাশের কক্ষের ভাড়াটের খোঁজ পাওয়া যাচ্ছে না।নিহত নারীর নাম সাহেরা বেগম (৫৫)। তিনি টাঙ্গাইলের দেলদুয়ার উপজেলার পরাইখালী গ্রামের মৃত বাদশা মিয়ার স্ত্রী। তিনি আশুলিয়ার বাড়ইপাড়া এলাকায় ভাড়া বাসায় থাকতেন। স্বজনদের বরাত দিয়ে পুলিশ জানায়, আশুলিয়ার বাড়ইপাড়া এলাকায় দুই কক্ষের একটি ফ্ল্যাট ভাড়া নিয়ে বসবাস করছিলেন সাহেরা বেগম। ফ্ল্যাটের একটি কক্ষে তিনি থাকতেন। অন্য কক্ষটি ভাড়া (সাবলেট) দিয়েছেলেন। সেই কক্ষে উজ্জ্বল নামের এক ব্যক্তি থাকতেন। সাহেরার এক মেয়ের বিয়ে হয়ে গেছে। এক ছেলে অন্য জায়গায় থাকেন। সম্প্রতি সাহেরা একটি জায়গা কেনার জন্য চেষ্টা করছিলেন। কিছু টাকা বায়নাও দিয়েছিলেন। কয়েক দিনের মধ্যে বাকি টাকা পরিশোধের কথা ছিল। নিহত সাহেরার মেয়ে রুমা বেগম বলেন, ‘আমার মা জমি কেনার জন্য পাঁচ লাখ টাকা জমিয়েছিলেন। মাকে হত্যার পর ঘরে টাকা, স্বর্ণালংকার ও মুঠোফোন কিছুই পাওয়া যায়নি। মায়ের পাশের রুমে উজ্জ্বল নামের একজন ভাড়া থাকতেন। সকাল থেকে তাঁর কোনো খোঁজ নেই। তাঁর মুঠোফোনও বন্ধ।’আশুলিয়া থানার উপপরিদর্শক (এসআই) সোহেল মোল্লা প্রথম আলোকে বলেন, খবর পেয়ে ঘটনাস্থল থেকে হাত-পা ও মুখ বাঁধা অবস্থায় ওই নারীর লাশ উদ্ধার করা হয়েছে। প্রাথমিকভাবে ধারণা করা হচ্ছে, পরিকল্পিতভাবে শ্বাস রোধ করে তাঁকে হত্যা করা হয়েছে। পাশের কক্ষের ব্যক্তিকে সন্দেহ করা হচ্ছে। তাঁর মুঠোফোন বন্ধ পাওয়া যাচ্ছে। ময়নাতদন্তের জন্য নিহত নারীর লাশ ঢাকার শহীদ সোহরাওয়ার্দী মেডিকেল কলেজ হাসপাতালে পাঠানো হবে। এ ঘটনায় মামলা প্রক্রিয়াধীন।",Prothom Alo,https://www.prothomalo.com/bangladesh/district/a64owmuzci
দাদির লাশ বাড়িতে নেওয়ার পথে নাতির প্রাণ গেল সড়ক দুর্ঘটনায়,"লাশবাহী গাড়িতে দাদির মরদেহ নিয়ে চালকের পাশে বসে বাড়ি ফিরছিলেন হৃদয় মাহীন ওরফে আলভি (২৭)। হঠাৎ মহাসড়কে দাঁড়ানো একটি ট্রাককে পেছন থেকে ধাক্কা দেয় লাশবাহী গাড়িটি। মুহূর্তের মধ্যে দুমড়েমুচড়ে যায় গাড়ির সামনের অংশ। ঘটনাস্থল থেকে গাড়ির চালক ও মাহীনকে উদ্ধার করে নেওয়া হয় স্বাস্থ্য কমপ্লেক্সে। সেখানে চিকিৎসক মাহীনকে মৃত ঘোষণা করেন।আজ শুক্রবার সকাল সাড়ে সাতটার দিকে দিনাজপুরের ঘোড়াঘাট পৌরশহরের দিনাজপুর-গোবিন্দগঞ্জ আঞ্চলিক মহাসড়কের নুরজাহানপুর এলাকায় এ দুর্ঘটনা ঘটে।  এ ঘটনায় আহত হয়েছেন ঢাকার ল্যাবএইড হাসপাতালের লাশবাহী গাড়ির চালক মিঠু মিয়া (৩৫)। মাহীন দিনাজপুর সদর উপজেলার দক্ষিণ বালুবাড়ি মহল্লার মোকতাদুর রহমানের ছেলে ও এলজিইডি সদর দপ্তরের তত্ত্বাবধায়ক প্রকৌশলী (প্রশাসন) শফিকুর রহমানের ভাতিজা।ঘোড়াঘাট ফায়ার সার্ভিস ও সিভিল ডিফেন্সের ভারপ্রাপ্ত কর্মকর্তা নিরঞ্জন সরকার প্রথম আলোকে বলেন, দিনাজপুর-গোবিন্দগঞ্জ মহাসড়কের বাঁ পাশে দিনাজপুরমুখী একটি ট্রাক দাঁড়িয়ে ছিল। লাশবাহী গাড়িটি ঘোড়াঘাট পৌরশহরের নুরজাহানপুর এলাকায় পৌঁছে ট্রাকটিকে পেছন থেকে ধাক্কা দেয়। এতে লাশবাহী গাড়িটির সামনের অংশ দুমড়েমুচড়ে যায়। স্থানীয় লোকজন গাড়ি থেকে গুরুতর আহত যুবক মাহীন ও চালক মিঠু মিয়াকে বের করেন এবং ফায়ার সার্ভিসকে খবর দেন। ঘোড়াঘাট থানার ভারপ্রাপ্ত কর্মকর্তা (ওসি) আসাদুজ্জামান বলেন, সড়ক দুর্ঘটনায় নিহত হওয়ার খবর পেয়ে ঘটনাস্থলে পুলিশ পাঠানো হয়। দুর্ঘটনাকবলিত লাশবাহী গাড়িটি উদ্ধার করে পুলিশের হেফাজতে নেওয়া হয়েছে। তবে ট্রাকচালক ট্রাকটি নিয়ে পালিয়ে গেছেন। আবেদনের পরিপ্রেক্ষিতে লাশবাহী গাড়িতে থাকা বৃদ্ধার মরদেহ ও দুর্ঘটনায় নিহত যুবকের মরদেহ তাঁদের পরিবারের কাছে হস্তান্তর করা হয়েছে।",Prothom Alo,https://www.prothomalo.com/bangladesh/district/uqsbmqaf8r
"এক্সপ্রেসওয়ের সড়কদ্বীপে ছিটকে পড়ল মোটরসাইকেল, আরোহীর মৃত্যু","মুন্সিগঞ্জের শ্রীনগরে জাতির জনক বঙ্গবন্ধু শেখ মুজিবুর রহমান মহাসড়কে (এক্সপ্রেসওয়ে) মোটরসাইকেল দুর্ঘটনায় এক ব্যক্তি নিহত হয়েছেন। এ ঘটনায় আহত হয়েছেন আরও একজন। আজ শুক্রবার সকাল সাড়ে সাতটার দিকে মহাসড়কের ওমপাড়া সেতু এলাকায় এ দুর্ঘটনা ঘটে।নিহত ব্যক্তির নাম মো. কামরুল হাসান (৪৮)। তিনি গোপালগঞ্জের মুকসুদপুর এলাকার বাসিন্দা। আহত ব্যক্তির নাম আবুল হাসান (৩৭)। তিনিও একই এলাকার বাসিন্দা। পুলিশ ও স্থানীয় সূত্রে জানা যায়, কামরুল ও আবুল হাসান শুক্রবার ভোরে মোটরসাইকেল নিয়ে গোপালগঞ্জের মকসুদপুর থেকে ঢাকার দিকে যাচ্ছিলেন। কামরুল মোটরসাইকেলের পেছনে বসা ছিলেন। সকাল সাড়ে সাতটার দিকে তাঁদের মোটরসাইকেলটি এক্সপ্রেসওয়ের শ্রীনগরের ওমপাড়া এলাকায় এসে নিয়ন্ত্রণ হারায়। মোটরসাইকেলটি এ সময় সজোরে সড়কদ্বীপে ধাক্কা খায়। এতে ঘটনাস্থলেই মারা যান কামরুল হাসান। পরে ফায়ার সার্ভিস ও হাইওয়ে পুলিশকে খবর দেওয়া হয়। শ্রীনগর ফায়ার সার্ভিসের ওয়্যারহাউস পরিদর্শক মাহফুজ রিবেন প্রথম আলোকে বলেন, স্থানীয় লোকজনের মাধ্যমে খবর পেয়ে সকাল পৌনে আটটার দিকে ঘটনাস্থলে যান। এ সময় নিহত ও আহত ব্যক্তিদের উদ্ধার করে শ্রীনগর উপজেলা স্বাস্থ্য কমপ্লেক্সে পাঠানো হয়। অতিরিক্ত গতির কারণে সড়কদ্বীপে ধাক্কা লেগে এ দুর্ঘটনা ঘটেছে।",Prothom Alo,https://www.prothomalo.com/bangladesh/district/6mid73kd5d
চকরিয়ায় লরিচাপায় মা-মেয়ে নিহতের ঘটনায় চালক সীতাকুণ্ড থেকে গ্রেপ্তার,"কক্সবাজারের চকরিয়া উপজেলার বানিয়ারছড়া এলাকায় মহাসড়কে লরিচাপায় মা-মেয়ে নিহত হওয়ার ঘটনায় লরিচালক মাসুদুর রহমান ওরফে বাদশাকে (৩৯) গ্রেপ্তার করেছে র‌্যাব। তিনি নোয়াখালী সুধারামপুরের রফিক উল্লাহর ছেলে। গতকাল বুধবার চট্টগ্রামের সীতাকুণ্ড এলাকা থেকে তাঁকে গ্রেপ্তার করা হয়।কক্সবাজার কার্যালয়ে এক সংবাদ বিজ্ঞপ্তিতে বিষয়টি নিশ্চিত করেন র‌্যাব-১৫–এর অধিনায়ক (ভারপ্রাপ্ত) মেজর সৈয়দ সাদিকুল হক। তিনি বলেন, দুর্ঘটনার পর নিহত ব্যক্তির স্বামী আবদুস সালাম বাদী হয়ে লরির অজ্ঞাতনামা চালককে আসামি করে চকরিয়া থানায় সড়ক পরিবহন আইনে একটি মামলা করেন। গোয়েন্দা তথ্যের ভিত্তিতে পলাতক চালক মাসুদুরকে গ্রেপ্তার করা হয়। তাঁকে চকরিয়া থানায় হস্তান্তর করা হয়েছে। উল্লেখ্য, ২৪ আগস্ট বিকেলে চকরিয়া উপজেলার বরইতলী ইউনিয়নের বানিয়ারছড়ার আমতলী এলাকার চট্টগ্রাম-কক্সবাজার মহাসড়কে চট্টগ্রামমুখী একটি ট্যাংকলরি ও সিএনজিচালিত অটোরিকশার মুখোমুখি সংঘর্ষ হয়। এতে অটোরিকশায় থাকা ছয় যাত্রী গুরুতর আহত হন। আহত ব্যক্তিদের উদ্ধার করে চকরিয়া উপজেলা স্বাস্থ্য কমপ্লেক্সে নিয়ে গেলে চিকিৎসক দুই নারীকে মৃত ঘোষণা করেন। নিহত ব্যক্তিরা হলেন—পেকুয়া উপজেলার মগনামা লঞ্চঘাট এলাকার বাসিন্দা আবদুস সালামের স্ত্রী রোকেয়া বেগম (৪৫) ও তাঁর মেয়ে জেসমিন আক্তার। জেসমিন আক্তার প্রসব বেদনা নিয়ে হাসপাতালে যাচ্ছিলেন। এ ঘটনায় তাঁর অনাগত সন্তানও মারা যায়।",Prothom Alo,https://www.prothomalo.com/bangladesh/district/pirsfhnkdc
সৈয়দপুরে বাসের ধাক্কায় সাইকেল আরোহী শ্রমিক নিহত,"নীলফামারীর সৈয়দপুরে যাত্রীবাহী বাসের ধাক্কায় এক সাইকেল আরোহী শ্রমিক নিহত হয়েছেন। তাঁর নাম সামসুল আলম (৫২)। তিনি উপজেলার বোতলাগাড়ি ইউনিয়নের বড়বাড়ি এলাকার মৃত তবার উদ্দিনের ছেলে। আজ বৃহস্পতিবার সকাল সাতটার দিকে সৈয়দপুর বাইপাস সড়কের ধলাগাছ বটতলী এলাকায় এই দুর্ঘটনা ঘটে। পুলিশ ও স্থানীয় বাসিন্দাদের সঙ্গে কথা বলে জানা যায়, আজ সকালে ঢাকা থেকে ঠাকুরগাঁওগামী শ্যামলী পরিবহনের বাসটি ধলাগাছ বটতলী এলাকায় এসে সাইকেলচালক সামসুল আলমকে ধাক্কা দেয়। এতে ঘটনাস্থলে তাঁর মৃত্যু হয়। সামসুল আলম সৈয়দপুর বাস টার্মিনাল এলাকায় একটি পাটের গুদামের শ্রমিক হিসেবে কাজ করতেন। আজ সকালে সাইকেল যোগে কাজে যাওয়ার সময় এই দুর্ঘটনা ঘটে। সৈয়দপুর থানার ভারপ্রাপ্ত কর্মকর্তা সাইফুল ইসলাম বলেন, বাসটিকে জব্দ করে তারাগঞ্জ হাইওয়ে থানা–পুলিশ নিয়ে গেছে, তবে চালক পলাতক। এ ব্যাপারে প্রয়োজনীয় আইনগত ব্যবস্থা গ্রহণের প্রক্রিয়া চলছে।",Prothom Alo,https://www.prothomalo.com/bangladesh/district/j829f2r2tl
"ক্ষোভে আঘাত করে হাত কেটে গেল চালকের, পরে হাসপাতালে মৃত্যু","পেছন থেকে প্রাইভেট কারকে ধাক্কা দেয় সিএনজিচালিত একটি অটোরিকশা। এতে কারের চালক আবু হানিফ রানা ক্ষুব্ধ হয়ে গাড়ি থেকে নেমে অটোরিকশাটির সামনের কাচের ওপর বেশ কয়েকবার হাত দিয়ে আঘাত করেন। এতে কাচ ভেঙে তাঁর হাতের রগ কেটে যায়। ঢাকা মেডিকেল কলেজ হাসপাতালে চিকিৎসাধীন অবস্থায় আজ মঙ্গলবার বেলা তিনটার দিকে তাঁর মৃত্যু হয়।আজ বেলা পৌনে একটার দিকে গুলশান–১ নম্বরে প্রাইভেট কার ও অটোরিকশার ধাক্কার ঘটনাটি ঘটে। হানিফ রাজধানীর একটি আবাসন ব্যবসাপ্রতিষ্ঠানের গাড়ির চালক ছিলেন। ঘটনার সময় প্রাইভেট কারে হানিফের সহকর্মী আলমগীর হোসেন ছিলেন। তিনি ঢাকা মেডিকেলে প্রথম আলোকে বলেন, আজ বেলা পৌনে একটার দিকে গুলশান–১ নম্বরের কাছে সিএনজিচালিত একটি অটোরিকশা পেছন থেকে তাদের বহন করা প্রাইভেট কারকে জোরে ধাক্কা দেয়। এতে হানিফ ক্ষুব্ধ হয়ে গাড়ি থেকে নেমে অটোরিকশাটিকে আটক করে। কথা-কাটাকাটির এক পর্যায়ে হানিফ ডান হাত দিয়ে অটোরিকশার সামনের কাচের ওপর একাধিকবার আঘাত করেন। এতে কাচ ভেঙে তাঁর ডান হাতের রগ কেটে যায়। রক্তাক্ত অবস্থায় প্রথমে তাঁকে কুর্মিটোলা জেনারেল হাসপাতালে নেওয়া হয়। অবস্থার অবনতি হওয়ায় সেখান থেকে তাঁকে ঢাকা মেডিকেল কলেজ হাসপাতালে স্থানান্তর করা হয়। ঢাকা মেডিকেল কলেজ হাসপাতালের পুলিশ ক্যাম্পের পরিদর্শক মো. বাচ্চু মিয়া প্রথম আলোকে বলেন, হানিফ ঢাকা মেডিকেলে চিকিৎসাধীন অবস্থায় বেলা তিনটার দিকে মারা যান। ঘটনাটি গুলশান থানাকে জানানো হয়েছে।খবর পেয়ে ঢাকা মেডিকেলে ছুটে যান হানিফের মামা আলমগীর হোসেন ও বোন সুলতানা বেগম। লাশ দেখে তাঁরা কান্নায় ভেঙে পড়েন। তাঁরা বলেন, হানিফের স্ত্রী ও ছোট দুটি মেয়ে রয়েছে। তারা বাগেরহাটের রামপাল উপজেলার কুমলাইয়ে থাকে। হানিফ ছিলেন পরিবারের একমাত্র উপার্জনক্ষম ব্যক্তি।",Prothom Alo,https://www.prothomalo.com/bangladesh/capital/aqstdbr7e4
"নান্দাইলে ইজিবাইকে বাসের ধাক্কা, মাদ্রাসার শিক্ষকসহ দুজন নিহত","ময়মনসিংহের নান্দাইল উপজেলায় যাত্রীবাহী বাসের ধাক্কায় ইজিবাইকের দুই যাত্রী নিহত হয়েছেন। আজ মঙ্গলবার সকাল সাড়ে নয়টার দিকে ময়মনসিংহ-কিশোরগঞ্জ মহাসড়কের নান্দাইল উপজেলার উত্তর মুশুলি গ্রামে এ দুর্ঘটনা ঘটে। দুর্ঘটনায় আহত হয়েছেন ইজিবাইকের আরও এক যাত্রী।দুর্ঘটনায় নিহত ব্যক্তিরা হলেন নান্দাইলের চপই দাখিল মাদ্রাসার শিক্ষক সাইফুল ইসলাম (৩৭) ও ধরগাঁও গ্রামের আলীম উদ্দিনের মেয়ে বৃষ্টি আক্তার। ঘটনাস্থলেই সাইফুলের মৃত্যু হয়। আর বৃষ্টি মারা যায় হাসপাতালে নেওয়ার পথে। বৃষ্টি নবম শ্রেণির ছাত্রী ছিল। প্রত্যক্ষদর্শী ব্যক্তিদের সঙ্গে কথা বলে জানা গেছে, যাত্রীবাহী বাসটি নিয়ন্ত্রণ হারিয়ে সড়কের বাঁ পাশ থেকে ডানে গিয়ে ব্যাটারিচালিত অটোরিকশাটিকে চাপা দেয়। এতে অটোরিকশাটি দুমড়ে-মুচড়ে গিয়ে ঘটনাস্থলেই সাইফুল ইসলাম মারা যান। গুরুতর আহত হয় বৃষ্টি আক্তার ও তার সহপাঠী সানজিদা। তাদের কিশোরগঞ্জ জেনারেল হাসপাতালে ভর্তি করা হয়। পরে সংকটাপন্ন অবস্থায় ময়মনসিংহ মেডিকেল কলেজ হাসপাতালে নেওয়ার পথে বৃষ্টি আক্তার মারা যায়।অটোরিকশাটিকে চাপা দেওয়া বাসের যাত্রী ছিলেন মো. নাইম মিয়া (২৪)। তিনি প্রথম আলোকে বলেন, বাসটি চালাচ্ছিলেন চালকের সহকারী। অভিজ্ঞ চালক হলে সড়কে থাকা গতিরোধকগুলোর সামনে এসে বাসের গতি কমিয়ে ফেলতেন। কিন্তু বাসটি কিশোরগঞ্জ থেকে ময়মনসিংহের দিকে আসার পর থেকে প্রচণ্ড গতিতে গতিরোধকগুলো অতিক্রম করেছে। দুর্ঘটনাস্থলে গিয়ে দেখা গেছে, সড়কের পাশে এক পাটি জুতা ও ভাত ছড়িয়ে-ছিটিয়ে আছে। নান্দাইল হাইওয়ে থানার পুলিশ সেখান থেকে লাশ উদ্ধার করে থানায় নিয়ে গেছে। থানায় নিহত মাদ্রাসাশিক্ষকের স্বজনেরা ভিড় করেছেন।নিহত সাইফুল ইসলামের সহকর্মী চপই দাখিল মাদ্রাসার শিক্ষক মো. মঞ্জিল উদ্দিন ভূঁইয়া বলেন, সাইফুলের বাড়ি নেত্রকোনার কেন্দুয়া উপজেলার রোয়াইলবাড়ি ইউনিয়নের ফতেহপুর গ্রামে। তিনি প্রতিদিন বাইসাইকেলে করে বাড়ি থেকে নান্দাইল চৌরাস্তা পর্যন্ত আসতেন। সেখানে পরিচিতজনের কাছে সাইকেলটি রেখে অটোরিকশায় করে কর্মস্থলে যেতেন। যাতায়াতের সমস্যার কারণে তিনি কিশোরগঞ্জ শহরে বাসা ভাড়া করেছিলেন। ১ সেপ্টেম্বর নতুন বাসায় ওঠার কথা ছিল তাঁর।নান্দাইল হাইওয়ে থানার ভারপ্রাপ্ত কর্মকর্তা মো. শফিউর রহমান বলেন, ঘটনাস্থলেই মাদ্রাসাশিক্ষকের মৃত্যু হয়। অন্যদিকে হাসপাতালে নেওয়ার পথে বৃষ্টি আক্তার মারা যায়। এ ঘটনায় মামলার প্রক্রিয়া চলছে।",Prothom Alo,https://www.prothomalo.com/bangladesh/district/2k6ousgj64
"‘ছেলেকে কবরে দিয়ে এলাম, এখন কার মুখের দিকে তাকিয়ে বেঁচে থাকব’","পুলিশ কনস্টেবল মোহাম্মদ হোসাইনের (৩৫) সীতাকুণ্ড থানায় শেষ কর্মদিবস ছিল গতকাল রোববার। ১ সেপ্টেম্বর আনোয়ারা থানায় তাঁর যোগ দেওয়ার কথা ছিল। মাঝের কয়েকটা দিনের ছুটিতে তিনি গ্রামে যেতে চেয়েছিলেন। সেখানে তাঁর বিয়ের জন্য পাত্রী দেখার কাজ চলছিল। তবে সব আয়োজন থেমে গেল নিমেষেই। গতকাল রোববার দুপুরে চট্টগ্রামের সীতাকুণ্ড উপজেলায় রেললাইনের ওপর আটকে যাওয়া পুলিশের গাড়িতে ট্রেনের ধাক্কায় যে তিন পুলিশ সদস্যের মৃত্যু হয়েছে, তাঁদের একজন মোহাম্মদ হোসাইন।মোহাম্মদ হোসাইনের বাড়ি কক্সবাজারের টেকনাফ উপজেলার হ্নীলা ইউনিয়নের মৌলভীবাজার গ্রামে। মোহাম্মদ ফরিদ আহমদ ও রাজিয়া বেগমের ছেলে হোসাইন ছয় ভাইবোনের মধ্যে তৃতীয়। ২০১২ সালে তিনি পুলিশে কনস্টেবলের চাকরি পান। আরও পড়ুনরেললাইনে থেমে যাওয়া পুলিশের গাড়িতে ট্রেনের ধাক্কায় ৩ জন নিহত গতকাল দুপুর সোয়া ১২টার দিকে সীতাকুণ্ড থানার পুলিশের একটি টহল দল স্থানীয় এক ইউপি সদস্যসহ আসামি ধরতে যাচ্ছিল। তাঁদের গাড়িটি রেললাইনের পশ্চিম থেকে পূর্ব পাশে পার হওয়ার সময় আটকে যায়। এ সময় ঢাকা থেকে ছেড়ে আসা চট্টগ্রামগামী সোনার বাংলা এক্সপ্রেস ট্রেন পুলিশের গাড়িকে ধাক্কা দেয়। এতে ঘটনাস্থলেই এক কনস্টেবল নিহত হন। আর হাসপাতালে নেওয়ার পর মারা যান মোহাম্মদ হোসাইন এবং আরেক পুলিশ সদস্য।আজ সোমবার সকালে টেকনাফের মৌলভীবাজার গ্রামে গিয়ে দেখা যায়, হোসাইনের লাশ দেখতে এসেছেন তাঁর আত্মীয়স্বজনসহ গ্রামের মানুষেরা। হোসাইনের এমন মৃত্যুতে গ্রামের পরিবেশ শোকাবহ। স্বজনেরা জানান, হোসাইনের বাবা মো. ফরিদ আহমদ ২২ বছর সৌদি আরবে চাকরি করেছেন। হোসাইন পুলিশের চাকরি পাওয়ার পর বাবাকে আর বিদেশে যেতে দেননি। নিজেই সংসারের দায়িত্ব কাঁধে তুলে নিয়েছেন। সপ্তাহ দুয়েক আগে চাচার মৃত্যুসংবাদ পেয়ে তিনি বাড়ি এসেছিলেন। তখন নিজের বিয়ের জন্য পাত্রী দেখতে বলেন পরিবারকে। আরও পড়ুন ‘হঠাৎ বিকট শব্দ, আর কিছুই মনে নেই’ আজ সকাল ১০টার দিকে হ্নীলার মৌলভীবাজার জামিরিয়া মাদ্রাসার মাঠে মোহাম্মদ হোসাইনের জানাজা অনুষ্ঠিত হয়। এ সময় পুলিশ বাহিনীর পক্ষ থেকে মরদেহের প্রতি সম্মান জানানো হয়। জানাজা শেষে তাঁকে মৌলভীবাজারের নাইক্ষ্যংখালী কবরস্থানে দাফন করা হয়।দাফন শেষে হোসাইনের বাবা ফরিদ আহমদ কাঁদতে কাঁদতে বলেন, ‘ছেলেকে কবরে দিয়ে এলাম। এখন আমি কার মুখের দিকে তাকিয়ে বেঁচে থাকব?’",Prothom Alo,https://www.prothomalo.com/bangladesh/district/bbqs1gnysv
বিদ্যালয় থেকে আর বাড়ি ফেরা হলো না শিশু আরাবের,"ময়মনসিংহের নান্দাইলে বাসের নিচে চাপা পড়ে এক শিশু মারা গেছে। আজ সোমবার সকাল সাড়ে ১০টার দিকে ময়মনসিংহ-কিশোরগঞ্জ মহাসড়কের নান্দাইল পৌরসভার পাছপাড়া মহল্লায় এই ঘটনা ঘটেছে।নিহত শিশুর নাম আরাব মিয়া (৬)। আরাব আমিন ইসলামিক স্কুলের প্রথম শ্রেণির ছাত্র। সে নান্দাইল পৌরসভার পাছপাড়া মহল্লার মো. আল আমীনের ছেলে। আল আমীন পুলিশে চাকরি করেন। তিনি রাজধানীর মোহাম্মদপুর থানার কনস্টেবল।স্থানীয় বাসিন্দা ও পুলিশের সঙ্গে কথা বলে জানা যায়, সকাল ১০টার দিকে স্কুল ছুটির পর আরাব এক সহপাঠী ও সহপাঠীর অভিভাবকের সঙ্গে বাড়ি ফিরছিল। স্কুল থেকে প্রায় ২০০ গজ এগিয়ে যাওয়ার পর সড়ক পার হতে যায় সে। এমন সময় ময়মনসিংহগামী একটি দ্রুতগতির যাত্রীবাহী বাস তাকে চাপা দিয়ে চলে যায়। বাসের নিচে চাপা পড়ে শিশুটি ঘটনাস্থলেই মারা যায়। এ ঘটনা দেখে স্থানীয় লোকজন হইচই শুরু করেন। খবর শুনে শিশুর পরিবারের সদস্যরা দুর্ঘটনাস্থলে চলে আসে। দুপুরের দিকে আরাবের বাড়িতে গিয়ে দেখা যায়, সেখানে মাতম চলছে। তার মা রোজিনা বিলাপ করছিলেন। তাঁকে সান্ত্বনা দিতে গিয়ে উল্টো কাঁদছেন স্বজনেরা। এক আত্মীয় বলেন, ‘ছেলের মৃত্যুর খবর শুনে আল আমীন বাড়ির দিকে রওনা দিয়েছেন।’এক নারী স্বজন বিলাপ করতে করতে বলেন, ‘আরাবের মা রোজিনা বেগম খুব আশা নিয়ে তাঁর ছেলেকে বিদ্যালয়ে ভর্তি করে দিয়েছিল। কে জানত, বিদ্যালয় থেকে আর বাড়িতে ফিরবে না আরাব। বাড়িতে অপেক্ষায় থাকা মায়ের কাছে আরাব ফিরবে লাশ হয়ে।’ দুর্ঘটনার খবর পেয়ে নান্দাইল মডেল থানা ও হাইওয়ে থানা থেকে পুলিশ ঘটনাস্থলে যায়। নান্দাইল মডেল থানার উপপরিদর্শক (এসআই) মো. সুজন মিয়া বলেন, রোহান পরিবহন নামের একটি বাস শিশুটিকে চাপা দিয়েছে বলে তথ্য পাওয়া গেছে।আর হাইওয়ে থানার এসআই মো. আবু তালেব বলেন, স্বজনদের আবেদনের পরিপ্রেক্ষিতে দাফনের জন্য লাশ হস্তান্তর করা হয়েছে। নিহত শিশুর পরিবারের সদস্যরা অভিযোগ দিলে মামলা রুজু হবে।",Prothom Alo,https://www.prothomalo.com/bangladesh/district/2brds2kn97
‘মৃত্যু কখনো বলে আসে না’ লিখে স্ট্যাটাস দেওয়ার তিন দিনের মাথায় দুর্ঘটনায় প্রাণ গেল তরুণের,"‘মানুষের পরিবর্তন এবং মৃত্যু কখনো বলে আসে না!’ লিখে ফেসবুকে নিজের ছবি দিয়েছিলেন ফারহান লাবিব (২২)। এর তিন দিনের মাথায় সড়ক দুর্ঘটনায় তাঁর মৃত্যু হয়েছে।ফারহান লাবিব পঞ্চগড় পৌরসভার ইসলামবাগ এলাকার মকলেছুর রহমানের ছেলে। গতকাল রোববার রাত ৮টার দিকে পঞ্চগড়ের বোদা উপজেলার ধনীপাড়া এলাকায় পঞ্চগড়-ঢাকা মহাসড়কে একটি মাইক্রোবাসের ধাক্কায় গুরুতর আহত হন মোটরসাইকেল চালক লাবিব। পরে রংপুর মেডিকেল কলেজ ও হসাপাতালে নেওয়ার পথে তাঁর মৃত্যু হয়। লাবিব জেলা শহরের একজন দ্রুতগতির বাইক রাইডার হিসেবে পরিচিত ছিলেন। এ ঘটনায় এলাকায় শোকের ছায়া নেমে এসেছে। আজ সোমবার বেলা আড়াইটায় পঞ্চগড় পৌরসভার রামেরডাঙ্গা এলাকায় কেন্দ্রীয় গোরস্তানে তাঁর লাশ দাফন করা হবে বলে পারিবারিক সুত্রে জানা গেছে। পুলিশ ও স্থানীয় সুত্রে জানা যায়, গতকাল রাতে ফারহান লাবিব বোদা উপজেলা শহর থেকে মোটরসাইকেল নিয়ে পঞ্চগড় শহরের দিকে যাচ্ছিলেন। বোদা উপজেলার ধনীপাড়া এলাকায় বিপরীত দিক থেকে আসা একটি মাইক্রোবাস সড়কের পাশের একটি পাম্পে ঢোকানের সময় মোটরসাইকেলটিকে ধাক্কা দেয়। এতে মোটরসাইকেলসহ লাবিব সড়কের ওপর ছিটকে পড়ে গুরুতর আহত হন। তাঁর মোটরসাইকলেটিও ভেঙে চুরমার হয়ে যায়। পরে স্থানীয় লোকজন তাঁকে উদ্ধার করে পঞ্চগড় আধুনিক সদর হাসপাতালে নিয়ে যান। এ সময় সেখানে অবস্থার অবনতি হলে চিকিৎসকেরা প্রাথমিক চিকিৎসা দিয়ে রংপুর মেডিকেল কলেজ ও হাসপাতালে স্থানান্তরের পরামর্শ দেন। পরে রংপুর মেডিকেল কলেজ ও হাসপাতালে নেওয়ার পথেই তাঁর মৃত্যু হয়।বোদা হাইওয়ে থানার ভারপ্রাপ্ত কর্মকর্তা শরিফুল ইসলাম বলেন, ঘটনার পর মাইক্রোবাসটি জব্দ করা হয়েছে। তবে চালক পালিয়ে গেছেন।",Prothom Alo,https://www.prothomalo.com/bangladesh/district/8erji0h9pq
"পরীক্ষা শেষে বাড়ি ফিরে রাতুল জানতে পারেন, বাবা আর নেই","রাজবাড়ীর অঙ্কুর স্কুল ও কলেজ থেকে এ বছর উচ্চমাধ্যমিক পরীক্ষা দিচ্ছেন রাতুল হাসান। আজ রোববার আইসিটি পরীক্ষা শেষে বাড়ি ফিরে তিনি জানতে পারেন তাঁর বাবা কুদরত শেখ (৪৬) সড়ক দুর্ঘটনায় মারা গেছেন। খবর পেয়ে গোয়ালন্দ উপজেলা স্বাস্থ্য কমপ্লেক্সে ছুটে যান রাতুল। এসে দেখেন হাসপাতালের বারান্দায় একটি ট্রেতে বাবার নিথর দেহ পড়ে আছে।কুদরত শেখের বাড়ি গোয়ালন্দ উপজেলার উজানচর ইউনিয়নের ২ নং ওয়ার্ড মুন্সিপাড়ায়। তিনি মসলার ব্যবসা করতেন। আজ দুপুরে রাজবাড়ী সদর উপজেলার কুটি পাচুরিয়ার বাজারে যাওয়ার পথে পণ্যবোঝাই ভ্যান উল্টে খাদে পড়ে পানিতে ডুবে তিনি মারা যান। দুর্ঘটনার প্রত্যক্ষদর্শী নজরুল ইসলাম নামের এক ব্যক্তি বলেন, আজ দুপুর ১২টার দিকে ছোটভাকলা ইউনিয়নের চর মাইটকোড়া এলাকায় রাস্তার পাশে ভাঙা জায়গায় চাকা আটকে পণ্যবাহী একটি ভ্যান উল্টে রাস্তা থেকে প্রায় ২০ ফুট নিচে খাদের পানিতে পড়ে যায়। কয়েকবার উল্টে ভ্যানটি শরীরের ওপর পড়লে কুদরত শেখের মাথা পানিতে তলিয়ে যায়। স্থানীয় লোকজন তাঁকে উদ্ধার করে গোয়ালন্দ উপজেলা স্বাস্থ্য কমপ্লেক্সে নিয়ে গেলে জরুরি বিভাগের চিকিৎসক তাঁকে মৃত ঘোষণা করেন।বেলা দেড়টার দিকে গোয়ালন্দ উপজেলা স্বাস্থ্য কমপ্লেক্সে গিয়ে দেখা যায়, হাসপাতালের প্রবেশপথে কুদরত শেখের স্ত্রী রুমি বেগম আহাজারি করছেন। স্বজনেরা তাঁকে সান্ত্বনা দিচ্ছিলেন। হাসপাতালের বারান্দায় ট্রের ওপর কুদরত শেখের মৃতদেহ পড়ে আছে। আত্মীয়-স্বজনদের কান্নায় পরিবেশ ভারী হয়ে ওঠে। রুমি বেগম বলেন, তাঁর স্বামী কুদরত শেখ হলুদ, ধনিয়া, মরিচের গুঁড়া, লবণ, মসলাজাতীয় পণ্যের ব্যবসা করতেন। গোয়ালন্দ ও রাজবাড়ীর বিভিন্ন হাটে বসে খুচরা বেচাকেনা করতেন তিনি। আজ রাজবাড়ীর পাচুরিয়ার হাট থাকায় সকালে গোয়ালন্দের পৌর জামতলা বাজার থেকে জিনিসপত্র কেনেন। স্বামীর সঙ্গে থেকে তিনি এসব জিনিস প্যাকেট করে গোছগাছ করে দেন। বেলা সাড়ে ১১টার দিকে ভ্যানবোঝাই করে পাচুরিয়ার উদ্দেশে রওনা দেন। বেলা ১টার দিকে ফোনে খবর পেয়ে হাসপাতালে গিয়ে দেখেন তাঁর স্বামী বেঁচে নেই।রুমি বেগমের সঙ্গে এই প্রতিবেদকের কথা বলার কিছুক্ষণ পরে দৌড়ে হাসপাতালে আসেন কুদরত শেখের একমাত্র ছেলে রাতুল শেখ। বাবার নিথর দেহ পড়ে থাকতে দেখে মাটিতে লুটিয়ে পড়েন তিনি। সবাই তাঁকে সান্ত্বনা দেওয়ার চেষ্টা করেন। এ সময় রাতুল আহাজারি করে বলতে থাকে, ‘আমি পরীক্ষা দিয়ে তোমার মুখ কেন দেখতে পেলাম না। আল্লাহ আমার বাবাকে আমি এখন কই পাব? তোমরা আমার বাবাকে এনে দাও। আমার এখন কী হবে?’ উপজেলা স্বাস্থ্য কমপ্লেক্সে উপস্থিত গোয়ালন্দ ঘাট থানার পুলিশ পরিদর্শক (তদন্ত) উত্তম কুমার ঘোষ বলেন, খবর পেয়ে পুলিশ লাশ উদ্ধার করেছে। ঊর্ধ্বতন কর্মকর্তাদের সঙ্গে কথা বলে প্রয়োজনীয় আইনগত পদক্ষেপ গ্রহণের প্রস্তুতি নেওয়া হচ্ছে।",Prothom Alo,https://www.prothomalo.com/bangladesh/district/vzsso9bjv4
সড়ক দুর্ঘটনায় স্বামীকে হারিয়ে দিশাহারা ৮ মাসের অন্তঃসত্ত্বা শামীমা,"শামীমা বেগম (৩০) এখন আট মাসের অন্তঃসত্ত্বা। আগামী মাসেই তাঁর স্বামী আবদুল আউয়ালের (৩৮) ছুটিতে গ্রামের বাড়িতে আসার কথা ছিল। আউয়াল এসেই তাঁর স্ত্রীকে সন্তান প্রসবের জন্য হাসপাতালে ভর্তি করবেন, এমনটাই ছিল পরিকল্পনা। আউয়াল ঠিকই বাড়িতে এলেন, তবে লাশ হয়ে। স্বামীর এমন মৃত্যু কোনোভাবেই মানতে পারছেন না শামীমা।বিলাপ করতে করতে শামীমা বলেন, ‘আমার সংসারডা শ্যাষ হইয়া গেল। ছোট ছোট মাইয়া দুইডা লইয়া কই যামু? কে আমার বাচ্চাগো দেখব? আমার গর্ভের সন্তানকে নিয়ে আউয়ালের অনেক শখ ছিল। আমার গর্ভের সন্তান পৃথিবীতে আশার আগেই ওর বাবারে হারাইল।’ আবদুল আউয়ালের বাড়ি মাদারীপুরের কালকিনি উপজেলার উত্তর কৃষ্ণনগর এলাকায়। তাঁর বাবার নাম তোফায়েল হাওলাদার। আউয়াল সাভারের আশুলিয়ায় অবস্থিত এসবি নিটিং লিমিটেড নামের একটি পোশাক কারখানায় ফেব্রিকস ইনচার্জ হিসেবে কাজ করতেন। গত বৃহস্পতিবার রাত আড়াইটার দিকে ঢাকা-সিলেট মহাসড়কের নরসিংদীর শিবপুর উপজেলার ঘাসিরদিয়া শহীদ মিনার এলাকায় মাইক্রোবাস-পাথরবোঝাই ট্রাকের মুখোমুখি সংঘর্ষে আবদুল আউয়ালসহ সাতজন নিহত হন। নিহত ব্যক্তিরা সবাই ওই পোশাক কারখানায় কাজ করতেন। তাঁরা সবাই মাইক্রোবাসে করে সিলেটে বেড়াতে যাচ্ছিলেন।গতকাল শুক্রবার রাতে উত্তর কৃষ্ণনগর এলাকায় নিজের বাড়িতে জানাজা শেষে আবদুল আউয়ালকে দাফন করা হয়। এতে এলাকার মানুষ ও প্রতিবেশীরা অংশ নেন। এর আগে এসবি নিটিং লিমিটেড কারখানার কর্তৃপক্ষের তত্ত্বাবধানে আবদুল আউয়ালের লাশ বাড়িতে আনা হয়। আরও পড়ুনসহকর্মীরা মিলে ঘুরতে যাচ্ছিলেন সিলেটে, দ্রুতগতির ট্রাক কেড়ে নিল সাতজনের প্রাণ আউয়ালের স্বজন ও এলাকাবাসীর সঙ্গে কথা বলে জানা গেছে, ২০ বছরের বেশি সময় ধরে আবদুল আউয়াল ওই পোশাক কারখানায় কাজ করতেন। চার ভাই ও এক বোনের মধ্যে আউয়াল তৃতীয়। ভাইয়েরা সবাই যে যার মতো আলাদা সংসার করছেন। আউয়াল-শামীমার সংসারে দুই মেয়ে রয়েছে। আউয়ালের পাঠানো টাকায় সংসার চলত। সর্বশেষ কোরবানি ঈদের পাঁচ দিন পর গ্রামের বাড়িতে এসেছিলেন তিনি।সিলেটে বেড়াতে যাওয়ার আগের দিন বুধবার মুঠোফোনে শেষবার আউয়ালের সঙ্গে কথা হয় শামীমার। এই স্মৃতি টেনে শামীমা প্রথম আলোকে বলেন, ‘আগামী মাসে ছুটি নিয়া বাড়িতে আইবো কইছিল। দুদিনের জন্য কারখানার কয়েকজনের লগে তিনি সিলেটে যাওয়া কথা জানান।’শামীমা-আউয়াল দম্পতির দুই মেয়ে। বড় মেয়ে রহিমার বয়স ৯ বছর আর ছোট মেয়ে হাবিবার বয়স পাঁচ। দুই মেয়ে এখনো বুঝে উঠতে পারেনি তাদের বাবা আর ফিরে আসবে না। আজ শনিবার বেলা সাড়ে ১১টার দিকে আউয়ালের বাড়ি উত্তর কৃষ্ণনগর এলাকায় গিয়ে দেখা যায়, বাড়িতে মানুষের ভিড়। ঘরের মধ্যে আউয়ালের স্ত্রী শামীমা ও তাঁর স্বজনেরা কান্নাকাটি করছেন। পাশেই চুপ করে বসে ছিল আউয়ালের দুই মেয়ে। প্রতিবেশীরা শামীমাকে বোঝানোর চেষ্টা করছেন। আউয়ালের বৃদ্ধ বাবা ঘরে শয্যাশায়ী। কোনো কথা বলতে পারছিলেন না তিনি। আওয়ালের ছোট ভাই মাহাবুব আলম প্রথম আলোকে বলেন, ‘ভাইয়ার লাশ যখন বুঝে আনি তখন বারবার মনে হচ্ছিল, বাড়িতে গিয়ে আমি সবাইকে কী জবাব দেব। কারণ, ভাবি বা পরিবারের কেউ জানত না ভাইয়া আর নাই। বাড়িতে আসার পর সবাই ভেঙে পড়েছে। ভাইয়ার মুখটা বারবার আমার চোখে ভেসে ওঠে।’আউয়ালের প্রতিবেশী আজিজুল হাওলাদার বলেন, আবদুল আউয়াল অত্যন্ত ভালো মানুষ ছিলেন। দুর্ঘটনায় তাঁর মৃত্যুর খবরটি দুঃখজনক। এলাকার সবাই তাঁকে ভালোবাসতেন। তাঁর এ মৃত্যুতে এলাকায় শোকের ছায়া নেমে এসেছে।",Prothom Alo,https://www.prothomalo.com/bangladesh/district/7a87l2p4sq
"ট্রাকের চাপায় মাইক্রোবাসের ৭ যাত্রী নিহতের ঘটনায় মামলা, ট্রাকচালক কারাগারে","নরসিংদীর শিবপুরে পাথরবোঝাই ট্রাকের চাপায় মাইক্রোবাসের সাত যাত্রী নিহতের ঘটনায় দুই চালককে আসামি করে মামলা হয়েছে। গতকাল শুক্রবার দিবাগত মধ্যরাতে ইটাখোলা হাইওয়ে পুলিশ ফাঁড়ির এটিএসআই মো. নুরুল হুদা শিবপুর থানায় মামলাটি করেন। এ ঘটনায় গ্রেপ্তার ট্রাকচালককে আজ শনিবার দুপুরে নরসিংদীর আদালতে পাঠানো হলে বিচারক তাঁকে জেলহাজতে পাঠান। মামলার দুই আসামি হলেন মেহেরপুর সদর উপজেলার বারাদীবাজার এলাকার মৃত সাহাবুদ্দীনের ছেলে ট্রাকচালক মো. শাহজাহান (৪২) এবং টাঙ্গাইলের মধুপুর উপজেলার রানীরহাট এলাকার হযরত আলীর ছেলে মাইক্রোবাসচালক মো. নাসির (২৮)। ঘটনার পর থেকেই মাইক্রোবাসচালক মো. নাসির পলাতক। আরও পড়ুননরসিংদীতে ট্রাক-মাইক্রোবাসের সংঘর্ষে নিহত ৭ গত বৃহস্পতিবার দিবাগত রাত তিনটার দিকে শিবপুর উপজেলার ঢাকা-সিলেট মহাসড়কের ঘাসিরদিয়া এলাকায় এ দুর্ঘটনা ঘটে। সিলেট থেকে ছেড়ে আসা পাথরবোঝাই ১০ চাকার ট্রাকের সঙ্গে মুখোমুখি সংঘর্ষে মাইক্রোবাসটি দুমড়েমুচড়ে গিয়ে সাতজন নিহত ও চারজন আহত হন। নিহতদের মধ্যে বাবুল মোল্লা বাদে বাকি ছয়জন ও আহত তিনজন ঢাকার সাভারের আশুলিয়ার এসবি নিটিং লিমিটেড নামের একটি পোশাক কারখানার কর্মী। বাবুল পার্শ্ববর্তী অন্য একটি কারখানার কর্মী। শুক্রবার ছুটির দিনে দল বেঁধে মাইক্রোবাসে করে সিলেটে ঘুরতে যাচ্ছিলেন তাঁরা। নিহত সাতজন হলেন টাঙ্গাইলের দেলদুয়ার উপজেলার মীর কুমুল্লী গ্রামের মোতাহের হোসেনের ছেলে মীর নাজমুল হক ওরফে সবুজ (৩০), গাজীপুরের কালিয়াকৈর উপজেলার লতিফপুর গ্রামের আইয়ুব খানের ছেলে আল আমীন খান (২৭), ঝালকাঠির রাজাপুর উপজেলার পারগোপারপুর গ্রামের আবদুল গনি হাওলাদারের ছেলে আল আমীন হাওলাদার (২৯), জামালপুরের সরিষাবাড়ী উপজেলার ধারাবর্ষা গ্রামের দুদু মিয়ার ছেলে রাজু আহাম্মেদ (৩৬), মাদারীপুরের কালকিনি উপজেলার উত্তর কৃষ্ণনগর গ্রামের তোফায়েল হাওলাদারের ছেলে আবদুল আউয়াল (৩৭), বরিশালের মুলাদি উপজেলার মুলাদি গ্রামের মো. মজিবর সিকদারের ছেলে রায়হান সিকদার ওরফে আরিয়ান (২৪) এবং কুষ্টিয়ার সদর উপজেলার খাজানগর গ্রামের নুরু মোল্লার ছেলে বাবুল মোল্লা (৪০)। আরও পড়ুনসহকর্মীরা মিলে ঘুরতে যাচ্ছিলেন সিলেটে, দ্রুতগতির ট্রাক কেড়ে নিল সাতজনের প্রাণ মামলার এজাহারে বলা হয়, খবর পেয়ে দ্রুত ঘটনাস্থলে গিয়ে হাইওয়ে পুলিশের সদস্যরা দেখতে পান একটি মাইক্রোবাস (ঢাকা মেট্রো-চ-১৯-৮১৪০) ও একটি ১০ চাকার ট্রাকের (যশোর-ট-১১-৩০২৬) মধ্যে মুখোমুখি সংঘর্ষের ঘটনা ঘটেছে। সিলেট থেকে ছেড়ে আসা পাথরবোঝাই ট্রাকটি ঢাকার দিকে যাচ্ছিল। অন্যদিকে ঢাকার সাভারের আশুলিয়া থেকে ছেড়ে আসা মাইক্রোবাসটি সিলেটের দিকে যাচ্ছিল। অন্য একটি গাড়িকে দ্রুতগতিতে ওভারটেক করতে গিয়ে মাইক্রোবাসটি নিয়ন্ত্রণ হারায়। এ সময় সামনে চলে আসা ট্রাকের সঙ্গে মুখোমুখি সংঘর্ষ হলে এ দুর্ঘটনা ঘটে। দুমড়েমুচড়ে থাকা মাইক্রোবাসটির ভেতরে ১১ জন যাত্রী আটকে ছিলেন। যাত্রীদের উদ্ধার করে বাইরে নিয়ে আসার পর রাজু আহাম্মেদ, মীর নাজমুল হক, আল আমীন হাওলাদার, বাবুল মোল্লা ও রায়হান সিকদার নামের পাঁচজনকে মৃত অবস্থায় পাওয়া যায়। বাকি ৬ জনকে ১০০ শয্যাবিশিষ্ট নরসিংদী জেলা হাসপাতালে পাঠানো হলে চিকিৎসাধীন অবস্থায় আবদুল আউয়াল ও আল আমীন খান নামের আরও দুজন মারা যান। হাসপাতালটির চিকিৎসকের পরামর্শে অপর চারজনকে উন্নত চিকিৎসার জন্য ঢাকায় পাঠানো হয়। স্থানীয় লোকজনের সহায়তায় ট্রাকচালক শাহজাহানকে আটক করা সম্ভব হলেও মাইক্রোবাসচালক নাসির পালিয়ে যান। রাতেই ওই মাইক্রোবাস ও ট্রাক জব্দ করে ফাঁড়িতে আনা হয়। পরদিন বিকেলে নিহত সাতজনের পরিবারের সদস্যদের আবেদনের পরিপ্রেক্ষিতে বিনা ময়নাতদন্তে লাশ হস্তান্তর করা হয়। আরও পড়ুনমর্গে সারি করে রাখা সাতজনের লাশ, শনাক্ত করতে এসে স্বজনদের আহাজারি এ বিষয়ে ইটাখোলা হাইওয়ে পুলিশ ফাঁড়ির ভারপ্রাপ্ত ইনচার্জ কবির হোসেন ভূঁইয়া বলেন, নিহত সাতজনের স্বজনদের অভিযোগ না থাকলেও দুই গাড়ির চালক দ্রুত ও বেপরোয়া গতিতে গাড়ি চালিয়ে এ দুর্ঘটনা ঘটিয়ে ২০১৮ সালের সড়ক পরিবহন আইনের ৯৮/১০৫ ধারায় অপরাধ করেছেন। তাই দুই চালকের বিরুদ্ধে হাইওয়ে পুলিশের পক্ষ থেকে মামলাটি করা হয়েছে। জানতে চাইলে শিবপুর থানার ভারপ্রাপ্ত কর্মকর্তা (ওসি) ফিরোজ তালুকদার জানান, গতকাল রাতেই ইটাখোলা হাইওয়ে পুলিশের দেওয়া লিখিত অভিযোগটি মামলা হিসেবে নেওয়া হয়েছে। ট্রাকচালক মো. শাহজাহানকে মামলায় গ্রেপ্তার দেখিয়ে দুপুরে আদালতে পাঠানো হলে বিচারক তাঁকে জেলহাজতে পাঠান। মাইক্রোবাসচালক মো. নাসিরকে গ্রেপ্তারে পুলিশের অভিযান চলছে।  আরও পড়ুনরায়হানই ছিলেন পরিবারের অবলম্বন, মৃত্যুর খবর জানেন না মা-বাবা",Prothom Alo,https://www.prothomalo.com/bangladesh/district/a4is4kbv2l
"‘এইভাবে আমার বাবজানে লাশ হইয়া বাড়ি আইবে, হেলে যাইতে দিতাম না’","‘আমার পোলায় অফিসের মাইনষের লগে ঘুরতে যাইবে হুইন্ন্যা বাধা দেই নাই। হারা (সারা) বছর কষ্ট করে হেইয়ার লইগ্যা। কিন্তু এইভাবে আমার বাবজানে লাশ হইয়া বাড়ি আইবে, হেলে যাইতে দিতাম না।’ বিলাপ করতে করতে কথাগুলো বলছিলেন নরসিংদীতে সড়ক দুর্ঘটনায় নিহত আল আমিনের (২৯) মা শাহিনা মাশপিয়ারা (৫৬)।আল আমিনের বাড়ি ঝালকাঠির রাজাপুর উপজেলার পাড় গোপালপুর গ্রামে। গত বৃহস্পতিবার রাত আড়াইটার দিকে ঢাকা-সিলেট মহাসড়কের নরসিংদীর শিবপুর উপজেলার ঘাসিরদিয়া শহীদ মিনার এলাকায় মাইক্রোবাস-পাথরবোঝাই ট্রাকের মুখোমুখি সংঘর্ষে আল আমিনসহ সাতজন নিহত হন। নিহত ব্যক্তিরা ঢাকার সাভারে রপ্তানি প্রক্রিয়াকরণ এলাকার এসবি নিটিং লিমিটেড নামের একটি পোশাক কারখানার কর্মী ছিলেন। আরও পড়ুনরায়হানই ছিলেন পরিবারের অবলম্বন, মৃত্যুর খবর জানেন না মা-বাবা আজ শনিবার সকালে পাড় গোপালপুর গ্রামে নিজের বাড়িতে জানাজা শেষে আল আমিনকে দাফন করা হয়। এতে এলাকার মানুষ ও প্রতিবেশীরা অংশ নেন। এর আগে গতকাল শুক্রবার রাতে এসবি নিটিং লিমিটেড কারখানার কর্তৃপক্ষের তত্ত্বাবধানে আল আমিনের লাশ বাড়িতে আনা হয়।এলাকাবাসী ও স্বজনেরা জানান, সংসারের হাল ধরতে বছর দুয়েক আগে সাভারের ইপিজেড এলাকার ওই পোশাক কারখানায় রঙের ডিজাইনারের কাজ নেন আল আমিন। তিনি সাত ভাই-বোনের মধ্যে সবার বড়। তাঁর পাঠানো টাকায় সংসার চলত।মা শাহিনা মাশপিয়ারা বলেন, সর্বশেষ বৃহস্পতিবার রাত নয়টার দিকে ফোন দিয়ে তাঁর শরীরের যত্ন নেওয়ার জন্য বলেন। গভীর রাতে খবর পান, আল আমিন সড়ক দুর্ঘটনায় মারা গেছেন। সেই থেকেই কান্না আর বিলাপে মূর্ছা যাচ্ছেন তাঁরা। আরও পড়ুনসহকর্মীরা মিলে ঘুরতে যাচ্ছিলেন সিলেটে, দ্রুতগতির ট্রাক কেড়ে নিল সাতজনের প্রাণ বাবা আবদুল গণি বলেন, ‘আমার সঙ্গে গত বুধবার ছেলের সর্বশেষ কথা হয়েছে। তাঁকে শারীরিক সমস্যার কথা জানালে সে আমার জন্য দুই হাজার টাকা পাঠায়। বৃহস্পতিবার সেই টাকা দিয়ে ওষুধসহ কিছু কেনাকাটা করেছি। কিন্তু শেষ রাতে শুনি, ছেলে আর নেই। কিছুতেই মনটাকে মানাতে পারছি না’, বলে কান্নায় ভেঙে পড়েন আবদুল গণি।প্রায় দেড় বছর আগে রাজশাহী বিশ্ববিদ্যালয়ের শিক্ষার্থী সাদিয়া খাতুনকে বিয়ে করেন আল আমিন। স্বামীকে হারিয়ে সাদিয়াও বাক্‌রুদ্ধ হয়ে পড়েছেন।আল আমিনের মৃত্যুর খবর ছড়িয়ে পরলে গতকাল সকাল থেকেই বাড়িতে ভিড় জমান স্বজনসহ এলাকাবাসী। প্রতিবেশীরা জানান, আল আমিন স্বভাবে অত্যন্ত নম্রভদ্র তরুণ ছিলেন। এলাকার সবাই তাঁকে ভালোবাসতেন। তাঁর এই মৃত্যুতে এলাকায় শোকের ছায়া নেমে এসেছে। আরও পড়ুনমর্গে সারি করে রাখা সাতজনের লাশ, শনাক্ত করতে এসে স্বজনদের আহাজারি",Prothom Alo,https://www.prothomalo.com/bangladesh/district/7tgvnqeqig
"‘আমি কী নিষ্ঠুর, কী করে তারে মাটিচাপা দিয়ে আসলাম’","ট্রাকচালক মামুনুর রশীদ যখন গাড়ি নিয়ে বের হতেন, তখন ঘণ্টায় ঘণ্টায় স্ত্রী জেসমিন আক্তার ফোন করে খবর নিতেন। মহাসড়কে গাড়ি চালান মামুন। কিছু হয় কি না, এ নিয়ে সারাক্ষণই উদ্বেগে থাকতেন তাঁর স্ত্রী। অথচ ঘটে গেল এর উল্টোটাই।এসব বলতে বলতে গলা ধরে আসে তাঁর। কান্নার সঙ্গে দলা পাকিয়ে আসা কয়েকটি শব্দ শোনা যায়। বলেন, ‘হায় আল্লাহ, আমি কী নিষ্ঠুর, কী করে তারে মাটিচাপা দিয়ে আসলাম।’বৃহস্পতিবার বেলা পৌনে তিনটায় চট্টগ্রাম-কক্সবাজার মহাসড়কের চকরিয়া উপজেলার বানিয়ারছড়া এলাকায় লরি ও সিএনজি চালিত অটোরিকশার মুখোমুখি সংঘর্ষে নিহত হন মামুনুর রশীদের গর্ভবতী স্ত্রী জেসমিন আকতার ও শাশুড়ি রোকেয়া বেগম। মামুনের বাড়ি চকরিয়া উপজেলার হারবাং ইউনিয়নের ভান্ডারির ডেবা এলাকায়। বিয়ের এক বছরও হয়নি তাঁর। স্ত্রী জেসমিনের হাতের মেহেদিও রয়ে গেছে। কিন্তু অনাগত সন্তানকে নিয়ে স্ত্রী এভাবে চলে যাবেন, তা কোনোভাবেই মানতে পারছিলেন না মামুন। চকরিয়ার ভান্ডারির ডেবা এলাকায় চট্টগ্রাম-কক্সবাজার মহাসড়কের পূর্ব দিকে একটি পাহাড়ি ছড়া। ছড়ার ওপর সাঁকো পার হলেই টিনশেডের মাটির ঘর। সেই ঘরেই থাকতেন মামুনুর রশীদ আর জেসমিন আকতার দম্পতি। ঘরের সবকিছুই সাজানো-গোছানো। ছোট সংসারের নানা অনুষঙ্গ ছড়িয়ে ছিটিয়ে আছে। সেসবের দিকে তাকিয়ে বারবার ডুকরে কেঁদে উঠছিলেন মামুন। বললেন, প্রথম সন্তান হবে বলে আগেই ঘরে ধাত্রী এনে রেখেছিলেন তিনি। ঘরভর্তি মানুষ। সবার চোখেমুখে আনন্দ। স্ত্রী জেসমিন আক্তারের প্রসববেদনা উঠলেও প্রসব হচ্ছিল না। দ্রুত একটি সিএনজিচালিত অটোরিকশা ডেকে স্ত্রী, ধাত্রী, বাবা-মা আর শাশুড়িকে তুলে দেন। গুছিয়ে উঠে তিনি নিজেও যাবেন হাসপাতালে। দেখবেন সন্তানের মুখ, এমনই পরিকল্পনা। কিন্তু সেই ফুরসত পেলেন না। প্রায় ২৫ মিনিটও কাটেনি। এর মধ্যেই খবর এল, লরির সঙ্গে সংঘর্ষে বিধ্বস্ত হয়েছে অটোরিকশাটি। গর্ভবতী স্ত্রী ও শাশুড়ির লাশ মহাসড়কে পড়ে আছে। খবরটা শুনে পায়ের নিচের মাটি সরে গেল যেন। মনে হলো, সব শেষ। শান্ত মাটির ঘরটিতে শোকের দমবন্ধ পরিবেশ। এর থেকে মামুনকে মুক্তি দিতেই কয়েকজন বন্ধু তাঁকে নিয়ে গেলেন পাশের একটি চা–দোকানে। সেখানে বসে মামুন বলেন, ‘দুজনে কত স্বপ্ন দেখেছি। ছেলে হলে আমি জিতব, আর মেয়ে হলে সে। দুজনের মধ্যে এমন কত খুনসুটি হতো। আজ সব শেষ।’তরুণ মামুনুর রশীদ দেখতে সুদর্শন। পঁচিশের কোঠায় হবে বয়স। সুন্দর মুখটিতে বেদনার ছায়া পড়ে। কথা বলতে বলতে চুপ হয়ে যান। দীর্ঘক্ষণ পর বলে ওঠেন, ‘সে নিশ্চয় জানত আমাকে ছেড়ে চলে যাবে। নইলে এত অল্প সময়ে মানুষ কীভাবে আরেকজনকে এত ভালোবাসতে পারে। দুজনের মধ্যে কখনো এক মিনিটের জন্যও মনোমালিন্য হয়নি। আশপাশের অনেকে এ নিয়ে হিংসা করত।’ মামুন বলেন, ‘যখন তাকে অটোরিকশায় তুলে দিই, তখন বলছিল, আমি যেন তাঁর সঙ্গে যাই। বাচ্চার প্রথম মুখ যেন তাঁর আগে আমি দেখি। কিন্তু বাচ্চার মুখ তো দেখিনি।দেখেছি আমার ভালোবাসার মানুষের মরা মুখ। আমি সঙ্গে গেলে তো তার সঙ্গে চলে যেতে পারতাম, এমন কষ্ট সইতে হতো না।’মামুনুর রশীদের বাবা দুদু মিয়া ও মা রাবেয়া বেগমও একই দুর্ঘটনায় আহত হয়ে বর্তমানে চট্টগ্রাম নগরের ন্যাশনাল হাসপাতালে চিকিৎসাধীন। তবে তাঁদের অবস্থা সংকটমুক্ত বলে জানা গেছে।",Prothom Alo,https://www.prothomalo.com/bangladesh/district/2ygm7t7mi5
নরসিংদীতে সড়ক দুর্ঘটনায় নিহত সাতজনের লাশ হস্তান্তর,"নরসিংদীর শিবপুরে পাথরবোঝাই ট্রাকের চাপায় মাইক্রোবাসের নিহত সাত যাত্রীর লাশ ময়নাতদন্ত ছাড়াই স্বজনদের কাছে হস্তান্তর করা হয়েছে। আজ শুক্রবার বিকেল পাঁচটা থেকে সন্ধ্যা সাতটা পর্যন্ত নরসিংদী সদর হাসপাতালের মর্গ থেকে নিহত ব্যক্তিদের লাশ হস্তান্তর করে হাইওয়ে পুলিশ। ইটাখোলা হাইওয়ে পুলিশ ফাঁড়ির ভারপ্রাপ্ত ইনচার্জ কবির হোসেন ভূঁইয়ার কাছ থেকে নিহত ব্যক্তিদের পরিবারের সদস্যরা লাশ বুঝে নেন। আরও পড়ুনসহকর্মীরা মিলে ঘুরতে যাচ্ছিলেন সিলেটে, দ্রুতগতির ট্রাক কেড়ে নিল সাতজনের প্রাণ গতকাল বৃহস্পতিবার দিবাগত রাত তিনটার দিকে শিবপুর উপজেলার ঢাকা-সিলেট মহাসড়কের ঘাসিরদিয়া এলাকায় এ দুর্ঘটনা ঘটে। সিলেট থেকে আসা পাথরবোঝাই ১০ চাকার ট্রাকের সঙ্গে মাইক্রোবাসটির মুখোমুখি সংঘর্ষে দুমড়েমুচড়ে গিয়ে সাতজন নিহত ও চারজন গুরুতর আহত হন। হতাহত ব্যক্তিরা ঢাকার সাভারের আশুলিয়ার এসবি নিটিং লিমিটেড নামের একটি পোশাক কারখানার কর্মী। শুক্রবার ছুটির দিনে দল বেঁধে মাইক্রোবাসে করে সিলেটে ঘুরতে যাচ্ছিলেন তাঁরা। আরও পড়ুনমর্গে সারি করে রাখা সাতজনের লাশ, শনাক্ত করতে এসে স্বজনদের আহাজারি নিহত সাতজন হলেন টাঙ্গাইলের দেলদুয়ার উপজেলার মীর কুমুল্লী গ্রামের মোতাহের হোসেনের ছেলে মীর নাজমুল হক ওরফে সবুজ (৩০), গাজীপুরের কালিয়াকৈর উপজেলার লতিফপুর গ্রামের আইয়ুব খানের ছেলে আল আমীন খান (২৭), ঝালকাঠির রাজাপুর উপজেলার পারগোপারপুর গ্রামের আবদুল গনি হাওলাদারের ছেলে আল আমীন হাওলাদার (২৯), জামালপুরের সরিষাবাড়ী উপজেলার ধারাবর্ষা গ্রামের দুদু মিয়ার ছেলে রাজু আহাম্মেদ (৩৬), মাদারীপুরের কালকিনি উপজেলার উত্তর কৃষ্ণনগর গ্রামের তোফায়েল হাওলাদারের ছেলে আবদুল আউয়াল (৩৭), বরিশালের মুলাদি উপজেলার মুলাদি গ্রামের মো. মজিবর সিকদারের ছেলে রায়হান সিকদার ওরফে আরিয়ান (২৪) ও কুষ্টিয়ার সদর উপজেলার খাজানগর গ্রামের নুরু মোল্লার ছেলে বাবুল মোল্লা (৪০)। আরও পড়ুনরায়হানই ছিলেন পরিবারের অবলম্বন, মৃত্যুর খবর জানেন না মা-বাবা ইটাখোলা হাইওয়ে পুলিশ ফাঁড়ির ইনচার্জ কবির হোসেন ভূঁইয়া বলেন, নিহত সাতজনের স্বজনেরা কেউই লাশের ময়নাতদন্ত হোক, সেটা চাননি। তাঁদের ভাষ্য, যেহেতু দুর্ঘটনা, তাই তাঁরা চান না লাশের কাটাছেঁড়া হোক। তাঁরা সবাই জেলা প্রশাসন বরাবর আবেদন করে অনুমতি নিয়েছেন। মীর নাজমুল হক ওরফে সবুজের লাশ গ্রহণ করেন ছোট ভাই মো. মেহরাব হোসেন, আল আমীনের লাশ গ্রহণ করেন ভাই আশিক খান, আল আমীন হাওলাদারের লাশ গ্রহণ করেন ভগ্নিপতি জাকিরুল ইসলাম আনসারী, রাজু আহাম্মেদের লাশ গ্রহণ করেন ভাই ফরহাদ আহম্মেদ, আবদুল আউয়ালের লাশ গ্রহণ করেন ভাই মাহবুব আলম, রায়হান সিকদার ওরফে আরিয়ানের লাশ গ্রহণ করেন মামা ফরিদুল ইসলাম ও বাবুল মোল্লার লাশ গ্রহণ করেন ভাই জসিম মোল্লা।নরসিংদীর অতিরিক্ত জেলা ম্যাজিস্ট্রেট চিত্রা শিকারী বলেন, সড়ক দুর্ঘটনায় নিহত সাতজনের পরিবারের সদস্যরা জেলা প্রশাসন বরাবর ময়নাতদন্ত ছাড়াই লাশ হস্তান্তরের আবেদন করেছিলেন। তাঁদের আবেদন মঞ্জুর করার পর নিহত সাতজনের লাশ ময়নাতদন্ত ছাড়াই হস্তান্তর করা হয়েছে। আরও পড়ুননরসিংদীতে ট্রাক-মাইক্রোবাসের সংঘর্ষে নিহত ৭",Prothom Alo,https://www.prothomalo.com/bangladesh/district/1iofaqrp8q
হানিফ ফ্লাইওভারে এক মোটরসাইকেলের ধাক্কায় আরেকটির চালকের মৃত্যু,"রাজধানীর মেয়র হানিফ ফ্লাইওভারের যাত্রাবাড়ী অংশে সড়ক দুর্ঘটনায় এক মোটরসাইকেল আরোহীর মৃত্যু হয়েছে। আজ শুক্রবার বেলা দুইটার দিকে এ দুর্ঘনা ঘটে। নিহত ব্যক্তির নাম জাবের হোসেন (৪৫)। প্রত্যক্ষদর্শী মোটরসাইকেলচালক ইমরান হোসেন প্রথম আলোকে বলেন, তিনি মোটরসাইকেলে করে যাত্রাবাড়ীর দিকে যাচ্ছিলেন। তাঁর সামনেই জাবের হোসেনের মোটরসাইকেলকে অন্য একটি মোটরসাইকেল অতিক্রম করার সময় ধাক্কা লাগে। এতে দুই মোটরসাইকেল আরোহী রাস্তায় পড়ে যান। জাবের গুরুতর আহত হন। তবে অপর মোটরসাইকেলচালক সামান্য আহত হন। তিনি ঘটনাস্থল থেকে পালিয়ে যান। জাবেরকে উদ্ধার করে ঢাকা মেডিকেল কলেজ হাসপাতালে নেওয়া হলে কর্তব্যরত চিকিৎসক তাঁকে মৃত ঘোষণা করেন। ঢাকা মেডিকেল কলেজ হাসপাতাল পুলিশ ফাঁড়ির পরিদর্শক বাচ্চু মিয়া প্রথম আলোকে বলেন, জাবের হোসেনের লাশ ময়নাতদন্তের জন্য ঢাকা মেডিকেল কলেজের মর্গে রাখা হয়েছে। দুর্ঘটনার বিষয়টি যাত্রাবাড়ী থানায় জানানো হয়েছে। জাবের হোসেনের বাড়ি কামরাঙ্গীচর এলাকায়। তিনি পেশায় একজন ব্যবসায়ী। আরও পড়ুনমেয়র হানিফ ফ্লাইওভারে দুর্ঘটনা এত বেশি যে কারণে",Prothom Alo,https://www.prothomalo.com/bangladesh/capital/0rgdv5kzbe
"রায়হানই ছিলেন পরিবারের অবলম্বন, মৃত্যুর খবর জানেন না মা-বাবা","একমাত্র ছেলে আহতের খবর শুনে চাচাতো ভাইকে সঙ্গে নিয়ে ঢাকার উদ্দেশে রওনা হয়েছেন বরিশালের মজিবর সিকদার। আজ শুক্রবার বেলা পৌনে তিনটায় তাঁদের বহনকারী বাসটির অবস্থান ছিল শরীয়তপুরে। কিন্তু তখনো মজিবর সিকদার জানেন না তাঁর একমাত্র ছেলে রায়হান সিকদার ওরফে আরিয়ান (২৫) মর্মান্তিক সড়ক দুর্ঘটনায় নিহত হয়েছেন।নরসিংদীতে গতকাল বৃহস্পতিবার রাত তিনটার দিকে পাথরবোঝাই ট্রাকের সঙ্গে মাইক্রোবাসের মুখোমুখি সংঘর্ষে নিহত সাতজনের একজন বরিশালের মুলাদী উপজেলার রায়হান সিকদার। আজ শুক্রবার দুপুর পর্যন্ত তাঁর মা–বাবাকে রায়হানের মৃত্যুর খবর জানানো হয়নি। রায়হান আহত হয়েছেন বলেই জানেন তাঁর মা–বাবা। আরও পড়ুনমর্গে সারি করে রাখা সাতজনের লাশ, শনাক্ত করতে এসে স্বজনদের আহাজারি মুলাদী পৌর এলাকার ৪ নম্বর ওয়ার্ডের পুরোনো বাসস্ট্যান্ড এলাকার বাসিন্দা রায়হান সিকদার নারায়ণগঞ্জের তোলারাম কলেজ থেকে স্নাতক পাস করেন। এখন ওই কলেজে স্নাতকোত্তর শ্রেণিতে পড়াশোনা করছেন। পাশাপাশি ঢাকার সাভারের আশুলিয়ার এসবি নিটিং নামের একটি পোশাক কারখানার চাকরি করতেন। অসচ্ছল পরিবার চলত তাঁর আয়েই।স্বজনদের সঙ্গে কথা বলে জানা গেছে, ছেলের দুর্ঘটনার খবর শুনে বাড়িতে উদ্বিগ্ন রায়হানের মা পারভীন বেগম। তিনি কান্নাকাটি করছেন। সপ্তম শ্রেণিতে পড়ুয়া রায়হানের ছোট বোন মারিয়া আক্তার মাকে সান্ত্বনা দিচ্ছে, নিজেও কান্না চেপে রাখতে পারছেন না। প্রতিবেশীরা জানান, রায়হানের বাবা মজিবর সিকদারের পৈতৃক সূত্রে সামান্য জমিজমা আছে। কিন্তু তা দিয়ে সংসার চলছিল না। তাই তিনি ঢাকায় শ্রমিকের কাজ করতেন। সেই আয়ে বড় মেয়ে সুমাইয়া আক্তারের বিয়ে দিয়েছেন। বড় ছেলে রায়হান ও ছোট মেয়ে মারিয়ার পড়াশোনা করে। কিন্তু করোনার সময় তাঁর কাজ চলে যাওয়ায় তিনি গ্রামে ফেরেন। তখন অর্থসংকটে পড়েন। এ জন্য রায়হান পড়াশোনা শেষ না করেই চাকরিতে যোগ দিয়ে পরিবারের হাল ধরেছিলেন। আরও পড়ুনসহকর্মীরা মিলে ঘুরতে যাচ্ছিলেন সিলেটে, দ্রুতগতির ট্রাক কেড়ে নিল সাতজনের প্রাণ শুক্রবার বেলা পৌনে তিনটায় কথা হয় আরিয়ানের বাবা মজিবর সিকদারের সঙ্গে। তিনিও সর্দি-কাশিতে ভুগছেন। তিনি বলেন, ‘ঢাকায় যাচ্ছি। ছেলের কাছে।’স্বজনেরা জানান, রায়হান বিয়ে করেননি। বিয়ের কথা তুললে তিনি বলতেন, আগে ছোট বোনের পড়াশোনা শেষ হোক, পরিবারটা দাঁড়াক। তিনিও পড়াশোনা শেষ করে ভালো একটা চাকরি নেন। এরপর বিয়ের কথা ভাবা যাবে। কিন্তু আরিয়ানের সেই স্বপ্ন ভেঙেচুরে গেছে এই দুর্ঘটনায়। এতে পুরো পরিবার এখন গভীর অনিশ্চয়তায় পড়েছে।গতকাল বৃহস্পতিবার দিবাগত রাত তিনটার দিকে শিবপুর উপজেলার ঢাকা-সিলেট মহাসড়কের ঘাসিরদিয়া এলাকায় পাথরবোঝাই ট্রাকের সঙ্গে মাইক্রোবাসটির সঙ্গে মুখোমুখি সংঘর্ষের ঘটনা ঘটে। এতে দুমড়েমুচড়ে যাওয়া মাইক্রোবাসটির সাতজন নিহত ও চারজন গুরুতর আহত হন। নিহত সাতজন হলেন টাঙ্গাইলের দেলদুয়ার উপজেলার মীর কুমুল্লী গ্রামের মোতাহের হোসেনের ছেলে মীর নাজমুল হক ওরফে সবুজ (৩০), গাজীপুরের কালিয়াকৈর থানার লতিফপুর গ্রামের আইয়ুব খানের ছেলে আল আমীন (২৭), ঝালকাঠির রাজাপুর থানার পারগোপালপুর গ্রামের আবদুল গনি হাওলাদারের ছেলে আল আমীন হাওলাদার (২৯), জামালপুরের সরিষাবাড়ী থানার ধারাবর্ষা গ্রামের দুদু মিয়ার ছেলে রাজু আহাম্মেদ (৩৬), মাদারীপুরের কালকিনি থানার উত্তর কৃষ্ণনগর গ্রামের তোফায়েল হাওলাদারের ছেলে আবদুল আউয়াল (৩৭), বরিশালের মুলাদি থানার মুলাদি গ্রামের মো. মজিবর সিকদারের ছেলে রায়হান সিকদার ওরফে আরিয়ান (২৪) ও কুষ্টিয়ার সদর থানার খাজানগর গ্রামের নুরু মোল্লার ছেলে বাবুল মোল্লা (৪০)।",Prothom Alo,https://www.prothomalo.com/bangladesh/district/38sw3d3zyv
"নরসিংদীতে সড়ক দুর্ঘটনা
মর্গে সারি করে রাখা সাতজনের লাশ, শনাক্ত করতে এসে স্বজনদের আহাজারি","মর্গের ভেতরে সারি করে রাখা হয়েছে সাতটি লাশ। একটু পরপর নিহত ব্যক্তিদের পরিবারের সদস্য, বন্ধু, স্বজন ও সহকর্মীরা আসছেন আর একে একে লাশ শনাক্ত করছেন। তাঁদের আহাজারিতে ভারী হয়ে উঠছে আশপাশের পরিবেশ।আজ শুক্রবার সকাল থেকে নরসিংদী সদর হাসপাতালের মর্গের সামনে অবস্থান করে এই চিত্র দেখা গেছে। গতকাল বৃহস্পতিবার দিনগত রাত তিনটার দিকে শিবপুর উপজেলার ঢাকা-সিলেট মহাসড়কের ঘাসিরদিয়া এলাকায় পাথরবোঝাই ট্রাকের সঙ্গে সংঘর্ষে মাইক্রোবাসের সাত যাত্রী নিহত হন। পুলিশ বলছে, আজ দুপুর পর্যন্ত সাতজনের লাশই শনাক্ত করেছেন স্বজনরা। ময়নাতদন্ত শেষে স্বজনদের কাছে লাশ হস্তান্তর করা হবে। সাভারের আশুলিয়ার এসবি নিটিং লিমিটেড কারখানার কয়েক কর্মকর্তা জানান, মাইক্রোবাসটিতে অবস্থান করা ৯ জনই এ প্রতিষ্ঠানের কর্মী। তাঁদের মধ্যে আটজনই প্রতিষ্ঠানের মার্চেন্ডাইজার ও একজন ফেব্রিকস সেকশনের স্টোরকিপার। গতকাল রাত ১১টার দিকে আশুলিয়া থেকে চালকসহ ১১-১২ জন ওই মাইক্রোবাসে চড়ে সিলেটের দিকে রওনা হয়েছিলেন। এ দুর্ঘটনায় সাতজন নিহত ও চারজন আহত হয়েছেন। নিহত সাতজন হলেন টাঙ্গাইলের দেলদুয়ার উপজেলার মীর কুমুল্লী গ্রামের মোতাহের হোসেনের ছেলে মীর নাজমুল হক ওরফে সবুজ (৩০), গাজীপুরের কালিয়াকৈর থানার লতিফপুর গ্রামের আইয়ুব খানের ছেলে আল আমীন খান (২৭), ঝালকাঠির রাজাপুর থানার পারগোপারপুর গ্রামের আবদুল গনি হাওলাদারের ছেলে আল আমীন হাওলাদার (২৯), জামালপুরের সরিষাবাড়ী থানার ধারাবর্ষা গ্রামের দুদু মিয়ার ছেলে রাজু আহাম্মেদ (৩৬), মাদারীপুরের কালকিনি থানার উত্তর কৃষ্ণনগর গ্রামের তোফায়েল হাওলাদারের ছেলে আবদুল আউয়াল (৩৭), বরিশালের মুলাদি থানার মুলাদি গ্রামের মো. মজিবর সিকদারের ছেলে রায়হান সিকদার ওরফে আরিয়ান (২৪) ও কুষ্টিয়ার সদর থানার খাজানগর গ্রামের নুরু মোল্লার ছেলে বাবুল মোল্লা (৪০)। আরও পড়ুনসহকর্মীরা মিলে ঘুরতে যাচ্ছিলেন সিলেটে, দ্রুতগতির ট্রাক কেড়ে নিল সাতজনের প্রাণ দুর্ঘটনার খবর পেয়ে নিহত আল আমিন খানের ছোট ভাই আসিফ খান ছুটে আসেন নরসিংদী সদর হাসপাতালে। তিনি শ্রীমঙ্গলের একটি রিসোর্টে ব্যবস্থাপকের দায়িত্বে আছেন। আসিফ বলেন, ‘ভাইয়া সিলেটে ঘুরতে আসছেন শুনে তাঁর জন্য অপেক্ষা করছিলাম। তিনি কথা দিয়েছিলেন, আমার এখানে ঘুরতে আসবেন। সকালে আম্মু কল দিয়ে দুর্ঘটনার খবর জানান। এরপরই নরসিংদী সদর হাসপাতালে এসে ভাইয়ের লাশ শনাক্ত করি।’ এ কথা বলতে বলতেই কান্নায় ভেঙে পড়েলেন তিনি। সাভারের আশুলিয়া থেকে নাজমুলের মৃত্যুর খবর পেয়ে এসেছেন তাঁর বোন বর্ণা বেগম। তিনি জানান, সকাল সাড়ে ছয়টায় পুলিশের পক্ষ থেকে ফোন করে মৃত্যুর খবর জানানো হয়। এরপরই রওনা হয়ে নরসিংদীতে আসেন। মর্গে এসে নাজমুলের লাশ শনাক্ত করেছেন। বর্ণা বেগম বলেন, ‘সহকর্মী একদল বন্ধুর সঙ্গে পিকনিকে যাওয়ার খবর জানতাম। কিন্তু এভাবে তাকে হারানোর ব্যথা সহ্য হচ্ছে না।’নিহত রায়হানের বাবা মজিবর রহমান বরিশাল থেকে নরসিংদীর উদ্দেশে রওনা হয়েছেন। তখনো তিনি ছেলের মৃত্যুর খবর জানেন না। বন্ধুদের সঙ্গে সিলেটে ঘুরতে যাওয়ার সময় সড়ক দুর্ঘটনায় রায়হান আহত হয়ে নরসিংদী সদর হাসপাতালে চিকিৎসাধীন থাকার খবর শুনে তিনি আসছিলেন। এই প্রতিবেদক মুঠোফোনে যোগাযোগ করলে মজিবর রহমান ফোন ধরে জানতে চান, তাঁর ছেলের শারীরিক অবস্থা এখন কেমন?দুর্ঘটনার খবর শুনে ঝালকাঠির আল আমিন হাওলাদারের বন্ধু মো. ওয়ালিউল্লাহ মর্গের সামনে এসেছিলেন। তিনি জানান, আল আমিন ছিল তাঁর মা–বাবার একমাত্র সন্তান। মিরপুর বাংলা কলেজ থেকে ইসলামের ইতিহাস ও সংস্কৃতি বিষয়ে স্নাতকোত্তর করে সাভারের একটি প্রতিষ্ঠানে মার্চেন্ডাইজিং শেখেন। ২০১৪ থেকেই প্রতিষ্ঠানটিতে মার্চেন্ডাইজারের কাজ করে আসছেন তিনি। তাঁর মৃত্যুর বিষয়টি কোনোভাবেই মেনে নেওয়া যাচ্ছে না। আরও পড়ুননরসিংদীতে ট্রাক-মাইক্রোবাসের সংঘর্ষে নিহত ৭ বাংলাদেশ সড়ক পরিবহন কর্তৃপক্ষ (বিআরটিএ) নরসিংদীর সহকারী পরিচালক শেখ মো. ইমরান বলেন, মাইক্রোবাস ও ট্রাক উভয়েরই ফিটনেস ও কাগজপত্র ঠিকঠাক ছিল। ঘটনাস্থল পরিদর্শন করে পর্যবেক্ষণে মনে হয়েছে, পাথরবোঝাই ট্রাকটি সঠিক পথেই ছিল। কারণ, নিয়ম অনুযায়ী প্রতিটি গাড়িকে তার বাঁ দিক ধরে চলতে হয়। কিন্তু মাইক্রোবাসটি সঠিক পথে না থেকে চলে যায় ডান দিকের একেবারে শেষ প্রান্তে। হয়তো অন্য কোনো গাড়িকে ওভারটেক করতে গিয়ে মাইক্রোবাসটি ওই ট্রাকের সামনে চলে এসেছিল। ফলে মুখোমুখি সংঘর্ষের ঘটনা ঘটে।নরসিংদী মডেল থানার পরিদর্শক (তদন্ত) হারুনুর রশিদ জানান, নিহত সাতজনেরই লাশ শনাক্ত হয়েছে। নিহত ব্যক্তিদের মধ্যে ছয়জনই একই প্রতিষ্ঠানের কর্মী। অন্যজন তাঁদের সঙ্গে চলাফেরা করেন, একসঙ্গে সিলেটে রওনা হয়েছিলেন। ময়নাতদন্ত শেষে তাঁদের লাশ স্বজনদের কাছে হস্তান্তর করা হবে। হারুনুর রশিদ আরও জানান, দুমড়েমুচড়ে যাওয়া মাইক্রোবাস ও পাথরবোঝাই ট্রাক জব্দ করে ইটাখোলা হাইওয়ে পুলিশ ফাঁড়িতে রাখা আছে। এ ঘটনায় আহত ট্রাকটির চালককে পুলিশি হেফাজতে রেখে চিকিৎসা দেওয়া হচ্ছে। নিহত ব্যক্তিদের স্বজনেরা আইনগত ব্যবস্থা নিতে হাইওয়ে ফাঁড়িতে অবস্থান করছেন।হাইওয়ে পুলিশ ও ফায়ার সার্ভিস বলছে, সিলেট থেকে ছেড়ে আসা পাথরবোঝাই একটি ট্রাক ঢাকার দিকে যাচ্ছিল। অন্যদিকে মাইক্রোবাসটি সিলেটের দিকে যাচ্ছিল। ঘাসিরদিয়া এলাকায় অন্য একটি গাড়িকে দ্রুতগতিতে ওভারটেক করতে গিয়ে মাইক্রোবাসটি নিয়ন্ত্রণ হারায়। এ সময় সামনে চলে আসা ট্রাকের সঙ্গে মুখোমুখি সংঘর্ষ হলে ঘটনাস্থলেই মাইক্রোবাসের পাঁচ যাত্রী নিহত হন। হাসপাতালে নেওয়ার পর জরুরি বিভাগের চিকিৎসক আরও দুজনকে মৃত ঘোষণা করেন।",Prothom Alo,https://www.prothomalo.com/bangladesh/district/qc85gylzy1
"বনানীতে কাভার্ড ভ্যানে রডবোঝাই ট্রাকের ধাক্কা, নিহত ১","রাজধানীর বনানীতে একটি কাভার্ড ভ্যানকে পেছন থেকে ধাক্কা দিয়েছে একটি পণ্যবাহী ট্রাক। এই ঘটনায় ওই ট্রাকের চালক নিহত হয়েছেন। তাঁর নাম মো. শাহজাহান (৩৫)। আজ শুক্রবার ভোরে এই ঘটনা ঘটেছে বলে নিশ্চিত করেছে পুলিশ। বনানী থানার উপপরিদর্শক (এসআই) এজাজুল হক বলেন, গাজীপুরের টঙ্গী থেকে রডবোঝাই ট্রাক নিয়ে ঢাকার হাজারীবাগে যাচ্ছিলেন শাহজাহান। বনানীর ঢাকা-ময়মনসিংহ সড়কের মাছরাঙা ভবনের সামনে একটি কাভার্ড ভ্যানকে পেছন থেকে ধাক্কা দেয় রডবোঝাই ট্রাক। এতে ট্রাকের চালক শাহজাহান গুরুতর আহত হন। তাঁকে উদ্ধার করে ঢাকা মেডিকেল কলেজ হাসপাতালে নেওয়া হলে চিকিৎসক মৃত ঘোষণা করেন। ময়নাতদন্তের জন্য শাহজাহানের মরদেহ ঢাকা মেডিকেল কলেজের মর্গে রাখা হয়েছে। এসআই এজাজুল হক আরও বলেন, দুর্ঘটনার পর কাভার্ড ভ্যানের চালক পলাতক। ট্রাক ও কাভার্ড ভ্যান জব্দ করা হয়েছে। ঘটনাটি কীভাবে ঘটেছে, সেটিও তদন্ত করে দেখা হচ্ছে।শাহজাহানের বাড়ি ময়মনসিংহের গৌরীপুরে। তবে তিনি গাজীপুরের টঙ্গীতে থাকতেন।",Prothom Alo,https://www.prothomalo.com/bangladesh/3peeicg082
"সহকর্মীরা মিলে ঘুরতে যাচ্ছিলেন সিলেটে, দ্রুতগতির ট্রাক কেড়ে নিল সাতজনের প্রাণ","নরসিংদীর শিবপুরে সড়ক দুর্ঘটনায় হতাহত ব্যক্তিরা ঢাকার সাভারের আশুলিয়ার এসবি নিটিং নামের একটি পোশাক কারখানার কর্মী। ওই প্রতিষ্ঠানে চাকরির সুবাদে তাঁরা সবাই একসঙ্গেই চলাফেরা করতেন। আজ শুক্রবার ছুটির দিনে দল বেঁধে মাইক্রোবাসে করে সিলেটে ঘুরতে যাচ্ছিলেন তাঁরা। বেপরোয়া গতির পাথরবাহী ট্রাকের চাপায় এখন তাঁদের কারও লাশ মর্গে, কেউ হাসপাতালের বেডে কাতরাচ্ছেন।গতকাল বৃহস্পতিবার দিবাগত রাত তিনটার দিকে শিবপুর উপজেলার ঢাকা-সিলেট মহাসড়কের ঘাসিরদিয়া এলাকায় এই দুর্ঘটনা ঘটে। সিলেট থেকে ছেড়ে আসা পাথরবোঝাই ট্রাক দ্রুতগতিতে আরেকটি গাড়িকে ওভারটেক করতে গেলে মাইক্রোবাসটির সঙ্গে মুখোমুখি সংঘর্ষের এই ঘটনা ঘটে। এতে দুমড়েমুচড়ে যাওয়া মাইক্রোবাসটির সাতজন নিহত ও চারজন গুরুতর আহত হন। নিহত সাতজন হলেন টাঙ্গাইলের দেলদুয়ার উপজেলার মীর কুমুল্লী গ্রামের মোতাহের হোসেনের ছেলে মীর নাজমুল হক ওরফে সবুজ (৩০), গাজীপুরের কালিয়াকৈর থানার লতিফপুর গ্রামের আইয়ুব খানের ছেলে আল আমীন (২৭), ঝালকাঠির রাজাপুর থানার পারগোপারপুর গ্রামের আবদুল গনি হাওলাদারের ছেলে আল আমীন হাওলাদার (২৯), জামালপুরের সরিষাবাড়ী থানার ধারাবর্ষা গ্রামের দুদু মিয়ার ছেলে রাজু আহাম্মেদ (৩৬), মাদারীপুরের কালকিনি থানার উত্তর কৃষ্ণনগর গ্রামের তোফায়েল হাওলাদারের ছেলে আব্দুল আউয়াল (৩৭), বরিশালের মুলাদি থানার মুলাদি গ্রামের মো. মজিবর সিকদারের ছেলে রায়হান সিকদার ওরফে আরিয়ান (২৪) ও কুষ্টিয়ার সদর থানার খাজানগর গ্রামের নুরু মোল্লার ছেলে বাবুল মোল্লা (৪০)। এ ছাড়া আহত চারজনের মধ্যে তিনজনের নাম জানা গেছে। তাঁরা হলেন সাকি, পারভেজ ও দোয়েল। দুর্ঘটনার পর থেকে মাইক্রোবাসচালকের খোঁজ পাওয়া যাচ্ছে না। দুর্ঘটনার খবর পেয়ে নরসিংদী সদর হাসপাতালের মর্গে আসেন এসবি নিটিং কারখানার ব্যবস্থাপক (প্রশাসন) মো. শিহাব উদ্দীন। তিনি বলেন, চালক ও আরেকজন ছাড়া মাইক্রোবাসটিতে অবস্থান করা নয়জনই তাঁদের প্রতিষ্ঠানের কর্মী। তাঁদের মধ্যে আটজনই প্রতিষ্ঠানের মার্চেন্ডাইজার ও একজন ফেব্রিকস সেকশনের স্টোরকিপার। কিছুদিন ধরেই তাঁরা সিলেটে ঘুরতে যাওয়ার পরিকল্পনা করছিলেন। সে অনুযায়ী গতকাল রাত ১১টার দিকে আশুলিয়া থেকে চালকসহ ১১–১২ জন ওই মাইক্রোবাসে চড়ে সিলেটের দিকে রওনা হন। পথে নরসিংদীর শিবপুরে এই দুর্ঘটনা ঘটে। আরও পড়ুননরসিংদীতে ট্রাক-মাইক্রোবাসের সংঘর্ষে নিহত ৭ হাইওয়ে পুলিশ ও ফায়ার সার্ভিস বলছে, গতকাল দিবাগত রাত তিনটার কাছাকাছি সময়ে এই দুর্ঘটনা ঘটে। সিলেট থেকে ছেড়ে আসা পাথরবোঝাই একটি ট্রাক ঢাকার দিকে যাচ্ছিল। অন্যদিকে মাইক্রোবাসটি সিলেটের দিকে যাচ্ছিল। ঘাসিরদিয়া এলাকায় অন্য একটি গাড়িকে দ্রুতগতিতে ওভারটেক করতে গিয়ে ট্রাকটি নিয়ন্ত্রণ হারায়। এ সময় সামনে চলে আসা মাইক্রোবাসের সঙ্গে ট্রাকটির মুখোমুখি সংঘর্ষ হয়। এতে ঘটনাস্থলেই মাইক্রোবাসের পাঁচ যাত্রী নিহত হন।খবর পেয়ে দ্রুত ইটাখোলা হাইওয়ে পুলিশ ফাঁড়ি ও ফায়ার সার্ভিসের সদস্যরা ঘটনাস্থলে গিয়ে আহত ৬ জনকে উদ্ধার করে ১০০ শয্যাবিশিষ্ট নরসিংদী জেলা হাসপাতালে পাঠান এবং নিহত ৫ জনের লাশ উদ্ধার করেন। হাসপাতালটিতে নেওয়ার পর জরুরি বিভাগের চিকিৎসক আরও ২ জনকে মৃত ঘোষণা করেন। হাসপাতালে নেওয়ার পথেই তাঁদের মৃত্যু হয়। আহত ৪ জনকে প্রাথমিক চিকিৎসা দিয়ে ঢাকায় পাঠানো হয়েছে। ১০০ শয্যাবিশিষ্ট নরসিংদী জেলা হাসপাতালের তত্ত্বাবধায়ক এ এন এম মিজানুর রহমান জানান, সড়ক দুর্ঘটনায় হতাহত ছয়জনকে রাতে হাসপাতালে আনা হয়েছিল। তাঁদের মধ্যে দুজনকে মৃত অবস্থায় পেয়েছেন। অন্য চারজনকে প্রাথমিক চিকিৎসা দিয়ে ঢাকায় পাঠানো হয়েছে। আহত ব্যক্তিদের মধ্যে একজনের অবস্থা আশঙ্কাজনক।ইটাখোলা হাইওয়ে পুলিশ ফাঁড়ির ভারপ্রাপ্ত ইনচার্জ কবির হোসেন ভূঁইয়া জানান, দুর্ঘটনায় দুমড়েমুচড়ে যাওয়া মাইক্রোবাস ও পাথরবোঝাই ট্রাক জব্দ করে ফাঁড়িতে নিয়ে আসা হয়েছে। ট্রাকটির চালকও আটক আছেন। নানা মাধ্যমে হতাহত ব্যক্তিদের স্বজনদের কাছে খবর জানানো হচ্ছে। এই ঘটনায় আইনগত ব্যবস্থা প্রক্রিয়াধীন।নরসিংদীর অতিরিক্ত পুলিশ সুপার অনির্বাণ চৌধুরী জানান, ট্রাকের চাপায় হতাহত ব্যক্তিরা সবাই মাইক্রোবাসের যাত্রী ছিলেন। নিহত সাতজনের লাশ নরসিংদী সদর হাসপাতালের মর্গে রাখা আছে। তাঁদের স্বজনেরা এলে পরবর্তী আইনগত ব্যবস্থা নেওয়া হবে।",Prothom Alo,https://www.prothomalo.com/bangladesh/district/43q50ipz85
বাগেরহাটে ট্রাকের ধাক্কায় তিন মোটরসাইকেল আরোহী নিহত,"বাগেরহাটের রামপাল উপজেলায় ট্রাকের ধাক্কায় মোটরসাইকেলের তিন আরোহী নিহত হয়েছেন। বৃহস্পতিবার রাত নয়টার দিকে খুলনা-মোংলা মহাসড়কের বেলাই নামের স্থানে এ দুর্ঘটনা ঘটে।পুলিশ ও ফায়ার সার্ভিস ঘটনাস্থল থেকে নিহত ব্যক্তিদের লাশ উদ্ধার করেছে। তবে ট্রাকটিকে আটক করতে পারেনি। নিহত ব্যক্তিরা হলেন রামপাল উপজেলার শংকর নগর এলাকার মোহাম্মদ বাশারের ছেলে মোহাম্মদ এনামুল (২৬), বেলাই এলাকার মো. মোতাচ্ছেরের ছেলে আরিফ (২৭) এবং ফকিরহাট উপজেলার লকপুর গ্রামের শুকুরের ছেলে সাইদুল (২৫)। নিহত তিনজনই বেলাই এলাকার একটি মৎস্য ঘেরের কর্মচারী ছিলেন। রামপাল থানার ভারপ্রাপ্ত কর্মকর্তা (ওসি) এস এম আশরাফুল আলম বলেন, রামপালের ফয়লাহাট থেকে বাজার করে খুলনা-মোংলা মহাসড়ক দিয়ে মোটরসাইকেলযোগে ঘেরে ফিরছিলেন তাঁরা তিনজন। বেলাই এলাকায় পৌঁছালে অজ্ঞাত একটি ট্রাক তাদের ধাক্কা দেয়। এতে তিনজনই মোটরসাইকেল থেকে পড়ে যান এবং ঘটনাস্থলেই নিহত হন। পুলিশ ও ফায়ার সার্ভিস ঘটনাস্থলে পৌঁছে তাঁদের লাশ উদ্ধার করে। নিহত ব্যক্তিদের পরিবারের সদস্যদের খবর দেওয়া হচ্ছে। পরবর্তী আইনি ব্যবস্থা প্রক্রিয়াধীন রয়েছে।",Prothom Alo,https://www.prothomalo.com/bangladesh/district/9misb74dwe
সাভারে মোটরসাইকেল থেকে পড়ে ট্রাকের চাকায় পিষ্ট হয়ে নারী নিহত,"ঢাকার অদূরে সাভারের আমিনবাজার এলাকায় বালুভর্তি ট্রাকের চাকায় পিষ্ট হয়ে মোটরসাইকেল আরোহী এক নারী পোশাকশ্রমিক নিহত হয়েছেন। আজ বৃহস্পতিবার সকালে ঢাকা-আরিচা মহাসড়কের আমিনবাজার সেতু এলাকায় এ ঘটনা ঘটে।নিহত বেলি আক্তার (২৬) রংপুর জেলার পীরগাছা থানার দাদন গ্রামের আবদুল গফুরের মেয়ে। তিনি সাভারের আশুলিয়ায় বোনের সঙ্গে ভাড়া বাসায় থেকে আশুলিয়ায় একটি তৈরি পোশাক কারখানায় কাজ করতেন। এ ঘটনায় ট্রাকের চালককে আটক করেছে সাভার হাইওয়ে থানা–পুলিশ। সাভার হাইওয়ে থানার পুলিশ জানায়, আজ সকালে বেলি আক্তার কাজের উদ্দেশে বাসা থেকে বের হন। এরপর মোটরসাইকযোগে তিনি ঢাকার দিকে যাচ্ছিলেন। সকাল সাড়ে ৯টার দিকে তাঁকে বহনকারী মোটরসাইকেলটি ঢাকা-আরিচা মহাসড়কের আমিনবাজার এলাকায় এসে সামনের একটি বালুবোঝাই ট্রাককে অতিক্রম করে। এর পরপরই চাকা পিছলে মোটরসাইকেলটি পরে যায়। এ সময় পেছন থেকে বালুবোঝাই ট্রাকের চাকায় পিষ্ট হন বেলি আক্তার। ঘটনাস্থলেই মারা যান তিনি। মোটরসাইকেলচালক আহত হন। তিনি স্থানীয়ভাবে প্রাথমিক চিকিৎসা নেন।খবর পেয়ে সাভার হাইওয়ে থানা–পুলিশ ঘটনাস্থল থেকে মরদেহ উদ্ধার করে। এ ছাড়া স্থানীয় লোকজনের সহায়তায় ট্রাকের চালককে আটক করা হয়। আটক মো. রঞ্জু (২৮) গাইবান্ধার মৃত মোজাফফর হোসেনের ছেলে। সাভার হাইওয়ে থানার ভারপ্রাপ্ত কর্মকর্তা (চলতি দায়িত্ব) শেখ আবুল হাসান প্রথম আলোকে বলেন, বালুবোঝাই ট্রাকের চাকায় পিষ্ট হয়ে নারী পোশাকশ্রমিক নিহত হওয়ার খবর পেয়ে ঘটনাস্থল থেকে মরদেহ উদ্ধার করা হয়েছে। এ ছাড়া ট্রাকের চালককে আটক করা হয়েছে। পরিবারের সদস্যদের আবেদনের পরিপ্রেক্ষিতে যথাযথ প্রক্রিয়ায় লাশ হস্তান্তর করা হয়েছে। এ ব্যাপারে মামলার বিষয়টি প্রক্রিয়াধীন।",Prothom Alo,https://www.prothomalo.com/bangladesh/district/6avm3jddnw
গাইবান্ধায় ট্রাকচাপায় ট্রাফিক কনস্টেবল নিহত,"গাইবান্ধা শহরে ট্রাকের চাপায় বিপ্লব হাসান (৫১) নামের এক ট্রাফিক কনস্টেবল নিহত হয়েছেন। আজ বৃহস্পতিবার সকালে শহরের পুরোনো জেলখানার মোড়ে এই দুর্ঘটনা ঘটে। নিহত বিপ্লবের বাড়ি সিরাজগঞ্জের শাহজাদপুর উপজেলার গাবগাছি গ্রামে। পুলিশ জানিয়েছে, আজ সকাল ছয়টা থেকে কনস্টেবল বিপ্লব হাসান জেলখানার মোড়ে পেশাগত দায়িত্ব পালন করছিলেন। সকাল সাড়ে ছয়টার দিকে ফুলছড়ি উপজেলার বালাসীঘাট থেকে আসা অজ্ঞাত একটি বালুবোঝাই ট্রাক তাঁকে চাপা দিয়ে পালিয়ে যায়। এতে ঘটনাস্থলে বিপ্লব মারা যান। পরে তাঁর লাশ উদ্ধার করে ময়নাতদন্তের জন্য গাইবান্ধা জেনারেল হাসপাতালের মর্গে পাঠানো হয়।গাইবান্ধা সদর থানার ভারপ্রাপ্ত কর্মকর্তা মাসুদ রানা প্রথম আলোকে বলেন, সিসিটিভি ক্যামেরার ফুটেজ দেখে ঘাতক ট্রাকটিকে জব্দের চেষ্টা চলছে।",Prothom Alo,https://www.prothomalo.com/bangladesh/district/8rzgcnlwwg
"ফরিদপুরের ভাঙ্গা বাজার
সড়কে কাদাপানি, ভোগান্তি","ফরিদপুরের ভাঙ্গা বাজারের প্রধান গলিসহ দুই সড়কের বেশির ভাগ অংশ ভাঙাচোরা। বৃষ্টি হলেই কাদাপানিতে একাকার হয়ে যায় সড়কগুলো। এতে বাজারের ব্যবসায়ী, বাজার করতে আসা ক্রেতা ও বাজার সড়ক দিয়ে যাঁরা চলাচল করেন, তাঁদের ভোগান্তি পোহাতে হয়।স্থানীয় লোকজনের সঙ্গে কথা বলে জানা গেছে, ভাঙ্গা বাজারে তিনটি সড়ক রয়েছে। এর মধ্যে ঢাকা-বরিশাল মহাসড়ক থেকে ভাঙ্গা থানার দিকে চলে গেছে একটি সড়ক, এর দৈর্ঘ্য ৮০০ মিটার দৈর্ঘ্য। ঈদগাহের মোড় থেকে মনোহরপট্টি পর্যন্ত চলে গেছে সাড়ে ছয় শ মিটার দৈর্ঘ্যের আরেকটি সড়ক। আরেকটি সড়ক ইউসিবি ব্যাংকের পাশ দিয়ে কাপড়পট্টির দিকে চলে গেছে, এর দৈর্ঘ্য ৪০০ মিটার। ঢাকা-বরিশাল মহাসড়ক থেকে ভাঙ্গা থানাগামী সড়কটি কয়েক মাস আগে পুনর্নির্মাণ করা হয়েছে। বাজারের তিনটি মধ্যে এই সড়কের অবস্থা ভালো। কিন্তু ঈদগাহের মোড় থেকে মনোহরপট্টিগামী সড়কটির অবস্থা একেবারে খারাপ। আর ইউসিবি ব্যাংকের পাশ দিয়ে কাপড়পট্টি পর্যন্ত সড়কটির ৪০০ মিটার মধ্যে অন্তত ২০০ মিটার একেবারে চলাচলের অনুপযোগী হয়ে পড়েছে। ৮ আগস্ট সরেজমিন দেখা গেছে, ভাঙ্গা বাজারে হাজারের বেশি ব্যবসাপ্রতিষ্ঠান রয়েছে। এ ছাড়া রয়েছে বিভিন্ন পণ্যের বড় বড় শোরুম। এখানে সোনালী ব্যাংক, কৃষি ব্যাংক, অগ্রণী ব্যাংক, পূবালী ব্যাংক, ইসলামী ব্যাংক, যমুনা ব্যাংক, ইউসিবি ব্যাংক, কর্মসংস্থান ব্যাংক, এনআরবিসি ব্যাংকের শাখা রয়েছে। এ ছাড়া এই বাজারে রয়েছে টিন, রড, সিমেন্ট ও কাপড়ের বড় মোকাম। প্রতি সপ্তাহের সোম ও শুক্রবার এখানে হাট বসে। সব মিলিয়ে প্রতিদিন অন্তত পাঁচ হাজার লোকের সমাগম ঘটে এ বাজারে। আর হাটের দুই দিনে প্রতিদিন প্রায় ১০ হাজার মানুষ এখানে আসে।ভাঙ্গা বাজার থেকে ঢেউটিন বহন করে যাচ্ছিল ভ্যানচালক জলিল মিয়া (৫৫)। তিনি বলেন, বাজারের ভেতরের সড়কে বড় বড় গর্তের পাশাপাশি কাদাপানিতে একাকার। ভ্যান চালাতে অনেক কষ্ট হয়।ভাঙ্গা বাজারে কেনাকাটা করতে এসে এই উপজেলার চান্দ্রা ইউনিয়নের দীঘলকান্দা গ্রামের সুজন শেখ (২২) বলেন, ‘এত বড় বাজার, কিন্তু কাদাপানিতে নড়াচড়া করা যায় না।’ ভাঙ্গা পৌরসভার কাপুড়িয়া সদরদী মহল্লার বাসিন্দা লিটু ফকির বলেন, দূরদূরান্তে ভাঙ্গা বাজারের নামডাক রয়েছে। কিন্তু সড়ক নষ্ট হওয়ায় বৃষ্টির দিনে বাজারে এসেই সাধারণ মানুষের দুর্ভোগ পোহাতে হয়।ভাঙ্গা বাজারের মুসলিম মিষ্টান্ন ভান্ডারের মালিক মো. সাইফুর রহমান বলেন, বৃষ্টি নামলে বাজারের ভেতরের সড়ক কর্দমাক্ত হয়ে যায়। হাঁটতে, চলতে অসহ্য লাগে। এ কারণে ব্যবসায়ীদের বিক্রিও কমে গেছে।ভাঙ্গা সরকারি কাজী মাহবুব উল্লাহ কলেজের এইচএসসি পরীক্ষার্থী আহসান হাবিব বলেন, ভাঙ্গা বাজারে চলাফেরা করতে অনেক কষ্ট হয়। বিশেষ করে শিক্ষার্থীদের বই, খাতা কিনতে ও পোশাক সেলাই করার জন্য প্রায়ই বাজারে আসতে হয়। বৃষ্টির কারণে বাজারে এসে কাদাপানিতে ভোগান্তিতে পড়তে হয়। ভাঙ্গার বাজার বণিক সমিতির সভাপতি শহীদুল হক মুন্সী বলেন, ‘আমাদের প্রতিনিয়ত ব্যবসায়ীদের তোপের মুখে পড়তে হয়। সড়ক দুটি আসলেই চলাচলের অনুপযোগী। এ ব্যাপারে একাধিকবার পৌর মেয়রের সঙ্গে কথা বলেছি।’ভাঙ্গা পৌরসভার মেয়র আবু ফয়েজ মো. রেজা বর্তমানে বিদেশে থাকায় এ ব্যাপারে তাঁর সঙ্গে কথা বলা সম্ভব হয়নি। তবে এ বিষয়ে ওই পৌরসভার ভারপ্রাপ্ত মেয়র মো. আইয়ুব আলী বলেন, ‘ভাঙ্গা বাজারের দুটি সড়ক দীর্ঘদিন সংস্কার না করায় চলাচলের অনুপযোগী হয়ে পড়েছে। বিষয়টি আমার জানা। ওই সড়ক দুটি নতুন করে নির্মাণের উদ্যোগ নেওয়া হয়েছে। আশা করছি দ্রুত সময়ে সব প্রক্রিয়া শেষ করে নির্মাণকাজে হাত দেওয়া যাবে।’",Prothom Alo,https://www.prothomalo.com/bangladesh/district/8yp158gnme
প্রাইভেট কারের চাপায় রূপপুর পারমাণবিক বিদ্যুৎ প্রকল্পের কর্মী নিহত,"নাটোরের লালপুরে প্রাইভেট কারের চাপায় রূপপুর পারমাণবিক বিদ্যুৎ প্রকল্পের এক কর্মী নিহত হয়েছেন। আজ বুধবার দুপুরে উপজেলার লালপুর-ঈশ্বরদী সড়কের লক্ষ্মীপুরে এ দুর্ঘটনা ঘটে। নিহত ব্যক্তি মোটরসাইকেলের আরোহী ছিলেন। খবর পেয়ে পুলিশ ঘটনাস্থল থেকে মরদেহ উদ্ধার করে এবং প্রাইভেট কারটি জব্দ করে থানায় নিয়ে যায়। এ ব্যাপারে মামলার প্রস্তুতি চলছে বলে লালপুর থানার পুলিশ জানিয়েছে। নিহত ব্যক্তির নাম হারুন অর রশিদ (৪১)। তিনি লালপুর উপজেলার ঈশ্বরদী ইউনিয়নের গৌরীপুর গ্রামের বাসিন্দা। তিনি রূপপুর পারমাণবিক বিদ্যুৎ প্রকল্পের নির্মাণ বিভাগে নিয়মিত বেতনভুক্ত কর্মী ছিলেন। তাঁর দুই সন্তান রয়েছে। দ্রুতগতির প্রাইভেট কারটি নিয়ন্ত্রণ হারিয়ে মোটরসাইকেলের আরোহীকে চাপা দিয়ে রাস্তার পাশের তিনটি ভ্যানগাড়িতে ধাক্কা দেয়। পরিবার সূত্রে জানা যায়, আজ বেলা সোয়া একটার দিকে লালপুর থেকে মোটরসাইকেল চালিয়ে গৌরীপুরে ফিরছিলেন হারুন অর রশিদ। পথে লক্ষ্মীপুরে পৌঁছালে বিপরীত দিক থেকে আসা দ্রুতগতির একটি প্রাইভেট কার নিয়ন্ত্রণ হারিয়ে তাঁকে চাপা দিয়ে রাস্তার পাশের তিনটি ভ্যানগাড়িতে ধাক্কা দেয়। এতে ওই প্রাইভেট কারের সামনের অংশ, মোটরসাইকেল ও ভ্যান তিনটি দুমড়েমুচড়ে যায়। প্রাইভেট কারটির (রেজি. নং চট্ট মেট্রো-ক ০২-২৪৫২) চালক পালিয়ে গেলেও হারুন অর রশিদ গুরুতর আহত হয়ে সড়কে পড়ে থাকেন। স্থানীয় লোকজন উদ্ধার করে লালপুর উপজেলা স্বাস্থ্য কমপ্লেক্সে নিয়ে গেলে চিকিৎসক অহিদুজ্জামান তাঁকে মৃত ঘোষণা করেন। প্রত্যক্ষদর্শী সেলিম রেজা জানান, প্রাইভেট কারটি এতটাই দ্রুতগতিতে যাচ্ছিল যে ঘটনাস্থলে এসে গাড়িটি নিয়ন্ত্রণ হারিয়ে ফেলে এবং মোটরসাইকেলকে চাপা দেয়। লালপুর থানার ভারপ্রাপ্ত কর্মকর্তা (ওসি) উজ্জ্বল হোসেন জানান, মরদেহ ময়নাতদন্তের জন্য থানায় রাখা হয়েছে। এ ব্যাপারে মামলার প্রস্তুতি চলছে। আটক প্রাইভেট কারটির পলাতক চালকের সন্ধান করা হচ্ছে। এদিকে বড়াইগ্রাম উপজেলার আগ্রান তেলপাম্প এলাকায় বনপাড়া-হাটিকুমরুল মহাসড়কে গত শুক্রবার সন্ধ্যা সাতটার দিকে বাসচাপায় ভ্যানের তিনজন আরোহী আহত হন। এর মধ্যে পারকোল গ্রামের মৃত মহির উদ্দিনের ছেলে রফিক উদ্দিনকে (৫০) গুরুতর আহত অবস্থায় প্রথমে বনপাড়া আমেনা হাসপাতাল এবং পরে রাজশাহী মেডিকেল কলেজ হাসপাতালে নেওয়া হয়। আজ দুপুরে তিনি মারা গেছেন। আহত অপর দুজনকে প্রাথমিক চিকিৎসা দিয়ে ছেড়ে দেওয়া হয়। ",Prothom Alo,https://www.prothomalo.com/bangladesh/district/u8zi6wvtux
লক্ষ্মীপুরে সড়ক দুর্ঘটনায় সাবেক সংসদ সদস্য মোহাম্মদ উল্যাহ নিহত,"লক্ষ্মীপুরে সড়ক দুর্ঘটনায় জাতীয় পার্টির (জাপা) সাবেক সংসদ সদস্য মোহাম্মদ উল্যাহ (৭৪) নিহত হয়েছেন। আজ বুধবার বিকেলে শহরের আলিয়া মাদ্রাসার সামনে ঢাকা-লক্ষ্মীপুর আঞ্চলিক মহাসড়কে এ দুর্ঘটনা ঘটে।মোহাম্মদ উল্যাহ ১৯৮৬ থেকে ১৯৮৮ সাল পর্যন্ত লক্ষ্মীপুর-৩ (সদর) আসনের সংসদ সদস্য ছিলেন। লক্ষ্মীপুর পৌরসভার ১৪ নম্বর ওয়ার্ডের বাঞ্ছানগর এলাকার বাসিন্দা মোহাম্মদ উল্যাহ লক্ষ্মীপুর পৌরসভার প্রথম চেয়ারম্যান ছিলেন। তিনি জেলা জাতীয় পার্টির সাবেক সভাপতি। লক্ষ্মীপুর সদর মডেল থানার ভারপ্রাপ্ত কর্মকর্তা (ওসি) মোসলেহ উদ্দিন প্রথম আলোকে বলেন, রাস্তা পারাপারের সময় দ্রুতগতির একটি মোটরসাইকেল তাঁকে (মোহাম্মদ উল্যাহ) ধাক্কা দেয়। এতে তিনি সড়কের পাশে ছিটকে পড়েন। তাঁকে উদ্ধার করে সদর হাসপাতালে নেওয়ার আগেই তাঁর মৃত্যু হয়। জেলা জাতীয় পার্টি সূত্রে জানা গেছে, সর্বশেষ জেলা জাতীয় পার্টির সম্মেলন প্রস্তুতি কমিটির আহ্বায়কের দায়িত্ব পালন করেন মোহাম্মদ উল্যাহ। গত শনিবার তাঁর সভাপতিত্বে জেলা জাতীয় পার্টির সম্মেলন অনুষ্ঠিত হয়। তিনি জেলা কমিটির সভাপতি প্রার্থী ছিলেন।",Prothom Alo,https://www.prothomalo.com/bangladesh/district/8gmpqcw275
আশুগঞ্জে অটোরিকশায় কাভার্ড ভ্যানের ধাক্কায় শিশুসহ তিনজন নিহত,"ব্রাহ্মণবাড়িয়ার আশুগঞ্জ উপজেলায় বাসস্ট্যান্ডে দাঁড়িয়ে থাকা সিএনজিচালিত অটোরিকশায় কাভার্ড ভ্যানের ধাক্কায় শিশুসহ তিন যাত্রী নিহত হয়েছেন। আজ সোমবার দুপুর ১২টার দিকে ঢাকা-সিলেট মহাসড়কের সোহাগপুর বাসস্ট্যান্ড এলাকায় এ দুর্ঘটনা ঘটে।নিহতদের মধ্যে দুজন পুরুষ ও একজন শিশু। বেলা দেড়টা পর্যন্ত তাঁদের কারও নাম-পরিচয় শনাক্ত করতে পারেনি পুলিশ। খাঁটিহাতা হাইওয়ে থানার ভারপ্রাপ্ত কর্মকর্তা (ওসি) আকুল চন্দ্র বিশ্বাস প্রথম আলোকে বলেন, ঢাকা-সিলেট মহাসড়কের ব্রাহ্মণবাড়িয়ার আশুগঞ্জের সোহাগপুর বাসস্ট্যান্ডে যাত্রী নিয়ে একটি সিএনজিচালিত অটোরিকশা দাঁড়িয়ে ছিল। আজ দুপুর ১২টার দিকে ঢাকাগামী একটি কাভার্ড ভ্যান নিয়ন্ত্রণ হারিয়ে অটোরিকশাটিকে চাপা দেয়। এতে ঘটনাস্থলে অটোরিকশায় থাকা দুজন পুরুষ ও এক শিশু নিহত হয়। এ ছাড়া দুজন যাত্রী আহত হন। ওসি আরও বলেন, নিহত ব্যক্তিদের পরিচয় শনাক্তের চেষ্টা চলছে। লাশ উদ্ধার করে ময়নাতদন্তের জন্য ব্রাহ্মণবাড়িয়া জেনারেল হাসপাতালে পাঠানো হয়েছে। কাভার্ড ভ্যান আটক করা হয়েছে।",Prothom Alo,https://www.prothomalo.com/bangladesh/district/otvh60qpsx
"চুয়াডাঙ্গায় দাঁড়িয়ে থাকা অটোরিকশায় ট্রাকের ধাক্কায় দুজন নিহত, আহত ৬","চুয়াডাঙ্গার আলমডাঙ্গা উপজেলায় মাছ বহনকারী ট্রাকের ধাক্কায় ব্যাটারিচালিত অটোরিকশার দুই যাত্রী নিহত হয়েছেন, আহত হয়েছেন আরও ছয়জন। আজ সোমবার সকালে উপজেলার ভাংবাড়িয়া ইউনিয়নের হাটবোয়ালিয়া বাজারে সোনালী ব্যাংকের সামনে এ দুর্ঘটনা ঘটে।নিহত দুজন হলেন উপজেলার গাংনী ইউনিয়নের শিবপুর গ্রামের আতিয়ার রহমানের ছেলে সাজিবুল ইসলাম (৫২) ও শখা মোল্লার ছেলে খাইরুল ইসলাম (৪০)। আহত ব্যক্তিরা হলেন একই গ্রামের আনারুল ইসলাম (৫০), ডানু মন্ডল (৪০), অটোরিকশার চালক সামাদ আলী (৩৫), আনারুল (৩৮), দিপু মন্ডল (২৫) ও আনজেদ আলী (৫০)। তাঁরা সবাই পেশায় কৃষিশ্রমিক। পুলিশ ও স্থানীয় প্রত্যক্ষদর্শী ব্যক্তিদের সঙ্গে কথা বলে জানা গেছে, আজ সকালে শিবপুর গ্রাম থেকে একটি অটোরিকশায় চালকসহ আট কৃষিশ্রমিক কাজের জন্য মেহেরপুরের গাংনী উপজেলার ঝোড়পাড়া গ্রামে যাচ্ছিলেন। অটোরিকশাটি হাটবোয়ালিয়া বাজারে পৌঁছানোর পর কিছু সময়ের জন্য সোনালী ব্যাংকের সামনে দাঁড়িয়ে ছিল। এ সময় বিপরীত দিক থেকে আসা যশোরগামী মাছ বহনকারী একটি ট্রাক (যশোর-ট-১১-৩৭১০) সজোরে সামনে থেকে অটোরিকশাটিকে ধাক্কা দেয়। এতে চালকসহ আট শ্রমিকই আহত হন। স্থানীয় লোকজন ও হাটবোয়ালিয়া পুলিশ ক্যাম্পের সদস্যরা আহত ব্যক্তিদের উদ্ধার করে আলমডাঙ্গা উপজেলা সাস্থ্য কমপ্লেক্সে নিয়ে গেলে চিকিৎসক সাজিবুল ও খাইরুলকে মৃত ঘোষণা করেন। আলমডাঙ্গা উপজেলা স্বাস্থ্য ও পরিবার পরিকল্পনা কর্মকর্তা হাদী মো. জিয়াউদ্দিন প্রথম আলোকে জানান, আহত ব্যক্তিদের অবস্থা সংকটাপন্ন হওয়ায় তাঁদের উন্নত চিকিৎসার জন্য কুষ্টিয়া জেনারেল হাসপাতালে পাঠানো হয়েছে।আলমডাঙ্গা থানার ভারপ্রাপ্ত কর্মকর্তা বিপ্লব কুমার নাথ দুর্ঘটনার সত্যতা নিশ্চিত করে জানান, দুর্ঘটনার পর ট্রাকের চালক ও চালকের সহকারী পালিয়ে গেছেন। দুর্ঘটনাকবলিত ট্রাক ও অটোরিকশা পুলিশি হেফাজতে আছে।",Prothom Alo,https://www.prothomalo.com/bangladesh/district/pfo4emllzk
সায়েদাবাদে দুই বাসের চাপায় প্রাণ গেল চালকের সহকারীর,"রাজধানীর সায়েদাবাদ বাস টার্মিনালে দুই বাসের মধ্যে চাপা পড়ে এক বাসচালকের সহকারী (হেলপার) মারা গেছেন। আজ রোববার ভোরে ঢাকা মেডিকেল কলেজ (ঢামেক) হাসপাতালে চিকিৎসাধীন অবস্থায় তাঁর মৃত্যু হয়। নিহতের নাম সুমন মিয়া (৩৬)। সুমনকে ঢাকা মেডিকেলে নিয়ে যান বাসের চালক শামসুল হক। তিনি প্রথম আলোকে বলেন, গতকাল শনিবার রাত সাড়ে ১০টার দিকে সায়েদাবাদ বাস টার্মিনালে বাস মেরামতের কাজ চলছিল। সুমন বাসের পেছনের চাকা খুলে ব্রেক অয়েল দিচ্ছিলেন। তখন আরেকটি বাস ঘুরাতে গেলে দুই বাসের মাঝখানে চাপা পড়ে আহত হন সুমন।গুরুতর আহত অবস্থায় সুমনকে উদ্ধার করে প্রথমে স্থানীয় একটি হাসপাতাল নেওয়া হয়। চিকিৎসকের পরামর্শে পরে তাঁকে মুগদা মেডিকেল কলেজ হাসপাতালে স্থানান্তর করা হয়। অবস্থার অবনতি হলে রাত একটার দিকে তাঁকে ঢাকা মেডিকেল কলেজ হাসপাতালে ভর্তি করা হয়। ঢাকা মেডিকেল পুলিশ ফাঁড়ির পরিদর্শক বাচ্চু মিয়া প্রথম আলোক বলেন, সুমনের মরদেহ হাসপাতালের মর্গে রাখা হয়েছে। বিষয়টি সংশ্লিষ্ট থানায় জানানো হয়েছে।",Prothom Alo,https://www.prothomalo.com/bangladesh/capital/04cr933q9p
সড়ক দুর্ঘটনায় ক্ষতিপূরণ কার্যক্রম ২২ অক্টোবর উদ্বোধন করবেন প্রধানমন্ত্রী,"জাতীয় নিরাপদ সড়ক দিবস আগামী ২২ অক্টোবর। ওই দিনই সড়ক দুর্ঘটনায় আহত ও নিহতের পরিবারের মধ্যে ক্ষতিপূরণ দেওয়ার কার্যক্রমের আনুষ্ঠানিক যাত্রা শুরু হবে। প্রধানমন্ত্রী শেখ হাসিনা ওই দিন তেজগাঁওয়ে সড়ক ভবনে উপস্থিত থেকে এই কার্যক্রম উদ্বোধন করবেন। সরকারের তৈরি করা বিধিমালা অনুসারে, সড়ক দুর্ঘটনায় নিহতদের পরিবার পাবে পাঁচ লাখ টাকা করে। আর আহত বা অঙ্গহানির জন্য দেওয়া হবে তিন লাখ টাকা। আজ রোববার সড়ক পরিবহন ও সেতুমন্ত্রী ওবায়দুল কাদের এক সংবাদ সম্মেলনে ক্ষতিপূরণ কার্যক্রম উদ্বোধনের তথ্য জানান। সচিবালয়ে সড়ক পরিবহন মন্ত্রণালয়ের সভাকক্ষে এই সংবাদ সম্মেলন অনুষ্ঠিত হয়। এর আগে গত বছরের ২৭ ডিসেম্বর সড়ক পরিবহন আইন-২০১৮-এর বিধিমালা গেজেট আকারে প্রকাশিত হয়। সড়ক পরিবহন আইনটি হয়েছিল ২০১৮ সালের সেপ্টেম্বর মাসে। আইন হওয়ার চার বছরের বেশি সময় পর হলো বিধিমালা। বিধিমালা নিয়ে আজকের সংবাদ সম্মেলনে সাংবাদিকদের এক প্রশ্নের জবাবে বাংলাদেশ সড়ক পরিবহন কর্তৃপক্ষের (বিআরটিএ) চেয়ারম্যান নুর মোহাম্মদ মজুমদার বলেন, জানুয়ারি থেকে ক্ষতিপূরণ দেওয়ার কার্যক্রম শুরু হয়েছে। ১৭ আগস্ট পর্যন্ত ২৪৩টি আবেদন পেয়েছেন তাঁরা। প্রতি আবেদনের সাত দিনের মধ্যে প্রতিবেদন দেওয়ার নির্দেশনা দেওয়া আছে। সবকিছু ঠিক হলে ক্ষতিপূরণের চেক হস্তান্তর করা হয়। এটা অব্যাহত থাকবে কি না, জানতে চাইলে নুর মোহাম্মদ মজুমদার বলেন, এটা অব্যাহত থাকবে। এটা একটা চলমান প্রক্রিয়া। আগে যাঁরা হতাহত হয়েছেন তাঁদের ক্ষেত্রে কী হবে, জানতে চাইলে বিআরটিএ চেয়ারম্যান বলেন, ‘আগেরগুলো আমাদের বিষয় নয়। আর বিধি কার্যকরের আগে তো আমরা যেতে পারছি না।’২০১৮ সালে সরকার নতুন সড়ক পরিবহন আইন পাস করে। ওই আইনে সড়ক দুর্ঘটনায় হতাহতদের ক্ষতিপূরণ দেওয়ার জন্য একটি তহবিল গঠনের কথা বলা হয়। গত জানুয়ারিতে এ-সংক্রান্ত বিধিমালা করে সরকার। বিধিমালা অনুসারে, ক্ষতিপূরণের দাবিগুলো ১২ সদস্যের একটি ট্রাস্টি বোর্ডের মাধ্যমে নিষ্পত্তি করা হবে। আর্থিক সহায়তা পাওয়ার জন্য ফরম অনুযায়ী দুর্ঘটনা ঘটার সর্বোচ্চ ৩০ দিনের মধ্যে ট্রাস্টি বোর্ডের চেয়ারম্যানের কাছে আবেদন করতে হবে। আবেদন দাখিল করার তারিখ থেকে ১০ দিনের মধ্যে বোর্ডের চেয়ারম্যান অনুসন্ধান কমিটি গঠন করবেন। এই কমিটি ৩০ দিনের মধ্যে আবেদনকারীর ক্ষয়ক্ষতির পরিমাণ নির্ধারণের জন্য অনুসন্ধান করে প্রতিবেদন বোর্ডের কাছে দেবে।প্রতিবেদন দাখিলের ৩০ কার্যদিবসের মধ্যে ট্রাস্টি বোর্ড আবেদন মঞ্জুরপূর্বক আর্থিক সহায়তা দেওয়ার ব্যবস্থা গ্রহণ করবে। বিআরটিএর চেয়ারম্যান এই বোর্ডের চেয়ারম্যান। আর্থিক সহায়তার টাকা আবেদনকারীর ব্যাংক হিসাবে ‘প্রাপকের হিসাবে প্রদেয়’ চেকের মাধ্যমে দেওয়ার নিয়ম রয়েছে। আরও পড়ুনমৃত্যুর ক্ষতিপূরণ ৫ লাখ টাকা  এ ছাড়া বিধিমালায় বলা আছে, আর্থিক সহায়তার জন্য আর্থিক সহায়তা তহবিল থাকবে এবং এই তহবিলে মোটরযান মালিক প্রতিটি মোটরযানের বিপরীতে নির্দিষ্ট পরিমাণে বার্ষিক বা এককালীন চাঁদা দেবেন। এ তহবিল গঠনে মোটরসাইকেলের মালিককে এককালীন এক হাজার টাকা দিতে হবে। বাস, ট্রাক, কাভার্ড ভ্যান ও প্রাইম মুভারের (বড় লরি) জন্য বার্ষিক দেড় হাজার টাকা দিতে হবে। মিনিবাস, মিনি ট্রাক ও পিকআপের জন্য বার্ষিক ৭৫০ টাকা ধার্য হয়েছে। কার, জিপ ও মাইক্রোবাসের জন্য বার্ষিক ৫০০ টাকা দিতে হবে। আর থ্রি-হুইলার ও অন্যদের বার্ষিক ৩০০ টাকা চাঁদা দিতে হবে।মোটরসাইকেল ছাড়া অন্যান্য যানের চাঁদা দেওয়ার নির্দিষ্ট মেয়াদ চলে গেলে প্রতি মাস বা মাসের অংশবিশেষের জন্য ৫০ টাকা হারে অতিরিক্ত জরিমানা দিতে হবে। আরও পড়ুনসড়ক দুর্ঘটনায় ৫ লাখ টাকা ক্ষতিপূরণ নিয়ে নানা প্রশ্ন",Prothom Alo,https://www.prothomalo.com/bangladesh/8hseiva5sx
"সড়কের ওপরে দৌড়, অটোরিকশার চাপায় শিশুর মৃত্যু","পিরোজপুরের ইন্দুরকানি উপজেলায় খেলার সময় হঠাৎ সড়কে দৌড় দিলে ব্যাটারিচালিত অটোরিকশার নিচে পড়ে এক মেয়েশিশু আহত হয়। পরে গতকাল শুক্রবার সন্ধ্যায় পিরোজপুর সদর হাসপাতালে শিশুটি মারা যায়। এর আগে বিকেল ৫টার দিকে উপজেলার বালিপাড়া গ্রামে দুর্ঘটনাটি ঘটে।নিহত শিশুটির নাম বুশরা আক্তার (৭)। সে উপজেলার বালিপাড়া গ্রামের গোলাম রাব্বি খানের মেয়ে।পরিবারের বরাত দিয়ে পুলিশ জানায়, সম্প্রতি বুশরা আক্তার মায়ের সঙ্গে বালিপাড়া গ্রামে নানা আবদুল জলিলের বাড়িতে বেড়াতে আসে। গতকাল বিকেল পাঁচটার দিকে বুশরা আক্তার সমবয়সী দুই শিশুর সঙ্গে নানাবাড়ির সামনে খেলছিল। খেলার একপর্যায়ে বুশরা বাড়ির সামনের সড়কের ওপর দিয়ে দৌড় দেয়। এ সময় স্থানীয় বটতলা থেকে আসা বালিপাড়া বাজারগামী একটি অটোরিকশা বুশরাকে চাপা দিয়ে চলে যায়। এতে বুশরা গুরুতর আহত হয়। স্থানীয় বাসিন্দারা শিশুটিকে উদ্ধার করে পিরোজপুর সদর হাসপাতালে নিয়ে গেলে কর্তব্যরত চিকিৎসক তাকে মৃত ঘোষণা করেন। এ ঘটনার পর আশপাশের লোকজন অটোরিকশাচালককে আটক করে পুলিশে সোপর্দ করেন। তবে শিশুটির পরিবারের কোনো অভিযোগ না থাকায় পুলিশ চালককে ছেড়ে দেয়।ইন্দুরকানি থানার ভারপ্রাপ্ত কর্মকর্তা মো. আল মামুন বলেন, নিহত শিশুটির পরিবার জেলা প্রশাসকের অনুমতি নিয়ে লাশের ময়নাতদন্ত ছাড়াই দাফন করেছে। এ ঘটনায় শিশুটির পরিবার কোনো অভিযোগ করেনি।",Prothom Alo,https://www.prothomalo.com/bangladesh/district/9xnmt5v621
মেহেরপুরে বিদ্যালয় থেকে ফেরার পথে শ্যালো ইঞ্জিনচালিত পরিবহনের চাপায় শিশু নিহত,"মেহেরপুর সদর উপজেলায় বিদ্যালয় থেকে ফেরার পথে শ্যালো ইঞ্জিনচালিত পরিবহনের (আলগামনের) চাপায় এক শিশু নিহত হয়েছে। আজ বৃহস্পতিবার বেলা দুইটার দিকে মেহেরপুর সদর উপজেলার গোভিপুর বাজার এলাকায় এ ঘটনা ঘটে। নিহত শিশুটির নাম সাইফ হোসেন (৯)। সে গোভিপুর সরকারি প্রাথমিক বিদ্যালয়ের তৃতীয় শ্রেণির শিক্ষার্থী ছিল। সাইফ গোভিপুর গ্রামের ধাপাড়ি পাড়ার স্বাধীন হোসেনের ছেলে। প্রত্যক্ষদর্শী একরামুল হক প্রথম আলোকে বলেন, বিদ্যালয় থেকে সাইফ হোসেন ও তার সহপাঠী নাসিরুল্লাহ সাইকেলে করে বাড়ি ফিরছিল। সাইফ সাইকেলটি চালাচ্ছিল। আর নাসিরুল্লাহ সাইকেলের পেছনে বসা ছিল। গোভিপুর গ্রামের বাজার পার হলে রাস্তা খারাপ দেখে হঠাৎ সাইকেলের পেছন থেকে লাফ দিয়ে নেমে পড়ে নাসিরুল্লাহ। এতে সাইকেলের নিয়ন্ত্রণ হারিয়ে সড়কে পড়ে যায় সাইফ। এ সময় বিপরীত দিক থেকে আসা পাটখড়ি বহনকারী একটি শ্যালো ইঞ্জিনচালিত আলগামন সাইফকে চাপা দেয়। এতে ঘটনাস্থলেই সাইফ মারা যায়। মেহেরপুর সদর থানার ভারপ্রাপ্ত কর্মকর্তা (ওসি) সাইফুল ইসলাম বলেন, কীভাবে দুর্ঘটনাটি ঘটেছে, তা তদন্ত করে দেখা হচ্ছে। নিহত শিশুটির লাশ হাসপাতাল মর্গে পাঠানো হয়েছে। শিশুটির পরিবারের সঙ্গে কথা বলে এ বিষয়ে ব্যবস্থা নেওয়া হবে।",Prothom Alo,https://www.prothomalo.com/bangladesh/district/u58em0f2mq
রাজধানীর হানিফ উড়ালসড়কে বাসচাপায় একজন নিহত,"রাজধানীর হানিফ উড়ালসড়কে বাসচাপায় এক ব্যক্তি নিহত হয়েছেন। গতকাল সোমবার রাত সাড়ে ১০টার দিকে এ ঘটনা ঘটে।নিহত ওই ব্যক্তির নাম জহুর আলী (৫০)। প্রথম আলোকে এসব তথ্য নিশ্চিত করেছেন যাত্রাবাড়ী থানার উপপরিদর্শক (এসআই) শাহ আলম। যাত্রাবাড়ী থানার এসআই জাহিদুজ্জামান প্রথম আলোকে বলেন, বন্ধু পরিবহনের একটি বাস হানিফ উড়ালসড়ক দিয়ে গোলাপবাগে যাওয়ার সময় নিয়ন্ত্রণ হারিয়ে জহুর আলীকে চাপা দেয়। পরে গুরুতর আহত অবস্থায় তাঁকে উদ্ধার করে ঢাকা মেডিকেল কলেজ হাসপাতালে নিয়ে যাওয়া হয়। কর্তব্যরত চিকিৎসক রাত ১১টার দিকে তাঁকে মৃত ঘোষণা করেন।তাৎক্ষণিকভাবে জহুর আলীর বিস্তারিত পরিচয় পাওয়া যায়নি। ময়নাতদন্তের জন্য মরদেহ ঢাকা মেডিকেল কলেজের মর্গে রাখা হয়েছে বলে জানান এসআই জাহিদুজ্জামান।",Prothom Alo,https://www.prothomalo.com/bangladesh/capital/c6xcqlbogn
"প্রতিক্রিয়া
সড়কে তরুণেরা কতটা নিরাপদ","গত ১২ আগস্ট ছিল আন্তর্জাতিক যুব দিবস। বর্তমানে বাংলাদেশের প্রায় অর্ধেক জনগোষ্ঠীই তরুণ ও যুবক। তাঁরাই উন্নত বাংলাদেশ বিনির্মাণের প্রকৃত কারিগর। বিভিন্ন কারণে প্রতিদিন অকালে ঝরছে তরুণদের প্রাণ। যার অন্যতম কারণ সড়ক দুর্ঘটনা (রোড ক্রাশ)। দেশে ৫ থেকে ২৯ বছর বয়সীদের মৃত্যুর অন্যতম প্রধান কারণ সড়ক দুর্ঘটনা। মোটরসাইকেল চালকদের বড় অংশ কিশোর ও যুবক। বেপরোয়া মোটরসাইকেল চালিয়ে নিজেরা দুর্ঘটনার (রোড ক্রাশ) শিকার হচ্ছেন এবং অন্যদের শিকার করছেন। মানসম্মত হেলমেট ব্যবহার না করার কারণে বাড়ছে মৃত্যুর সংখ্যা।বিদায়ী ২০২২ সালে সড়ক দুর্ঘটনায় মারা গেছেন ১ হাজার ২৩৭ জন শিক্ষার্থী। শিক্ষার্থীদের চলাচল বেশি থাকায় দুর্ঘটনায় (রোড ক্রাশ) নিহত মানুষের পরিসংখ্যানে তাঁদের সংখ্যা বেশি। পুরো সড়ক ব্যবস্থাপনা বদলাতে উদ্যোগ না নেওয়া হলে এই বিশৃঙ্খলা থেকে বের হওয়া যাবে না। সড়ক দুর্ঘটনার পরিসংখ্যান নিয়ে কাজ করা সংগঠনগুলোর বিশ্লেষণ অনুসারে, মোটরসাইকেল দুর্ঘটনায় হতাহতের শিকার ব্যক্তিদের বড় অংশই বয়সে তরুণ, শিক্ষার্থী। এ ছাড়াও রাস্তা পারাপার ও নেশাজাতদ্রব্যের ব্যবহারের কারণে সড়কে তাঁদের মৃত্যুর অন্যতম কারণ। প্রতিবছর দেশে সড়ক দুর্ঘটনায় অনেক মানুষের মৃত্যু হয়। এটি উদ্বেগজনক জনস্বাস্থ্য সমস্যা হিসেবে সামনে চলে এসেছে। সম্প্রতি বাংলাদেশ যাত্রী কল্যাণ সমিতির তথ্যমতে, গত পাঁচ বছরে দেশের সড়ক ও মহাসড়কে ২৮ হাজার ২৯৯টি দুর্ঘটনায় ৩৯ হাজার ৫২২ জন নিহত এবং ৫৮ হাজার ৭৯১ জন আহত হয়েছেন। এর মধ্যে হতাহত হয়েছেন ৩ হাজার ৯৪১ জন শিক্ষার্থী।গত পাঁচ বছর আগে ২০১৮ সালে কুর্মিটোলা জেনারেল হাসপাতালের সামনের বিমানবন্দর সড়কে বাসচাপায় দুই শিক্ষার্থী নিহতের ঘটনায় নিরাপদ সড়কের নিশ্চয়তায় দ্রোহ আর স্লোগানে কিশোর তরুণ-তরুণীদের হাত ধরে কেবল ৯ দিনে অন্য এক বাংলাদেশের অভিজ্ঞতা প্রত্যক্ষ করে দেশবাসী। কেবল ২০১৮ সালেই নয়, স্বাধীনতা–পরবর্তী ৪৮ বছরেও এটি বিরল। এই ধারাবাহিকতায় নিরাপদ সড়ক আন্দোলনের ৯ দফা দাবি মানার ঘোষণা দেন প্রধানমন্ত্রী। পাস হয় নতুন সড়ক পরিবহন আইন ২০১৮। নাগরিক সচেতনতা বাড়াতে সপ্তাহব্যাপী ট্রাফিক সচেতনতা কার্যক্রম চালায় ডিএমপি। আন্দোলনকারীদের দাবি অনুযায়ী, ট্রাফিক আইন অমান্যকারীদের কঠোর হাতে দমনে ব্যবস্থা নেয় প্রশাসন। তবে এত কিছুর পরও কতটুকু নিরাপদ হতে পেরেছি আমরা? সেই প্রশ্ন থেকেই যায়।এ ছাড়াও নিরাপদ সড়কের দাবিতে ২০২২ সালের ১১ সেপ্টেম্বর রাজধানীর তেজগাঁও শিল্পাঞ্চলে রাস্তা পারাপারের সময় সড়ক দুর্ঘটনায় সরকারি বিজ্ঞান স্কুল অ্যান্ড কলেজের দশম শ্রেণির এক শিক্ষার্থীর মৃত্যুর ঘটনায় তার সহপাঠীরা নিরাপদ সড়কের দাবিতে সড়কে নেমে আসে। এ ছাড়াও ২০২১ সালের ৩০ নভেম্বর রামপুরায় বাসচাপায় শিক্ষার্থী মো. মাইনুদ্দীন ইসলাম দুর্জয় নিহতের প্রতিবাদে রাস্তা বন্ধ করে আন্দোলন শুরু করেন শিক্ষার্থীরা। ২০২২ সালের ৫ ফেব্রুয়ারি ট্রাকচাপায় রাজশাহী বিশ্ববিদ্যালয়ের এক শিক্ষার্থীর মর্মান্তিক মৃত্যুর পর নিরাপদ সড়কের দাবিতে রামপুরা ব্রিজের ওপর এক পাশে শান্তিপূর্ণ অবস্থান নেয় শিক্ষার্থীরা। নিরাপদ সড়কের দাবিতে তরুণ শিক্ষার্থীদের এমন আন্দোলনের ঘটনা প্রতিনিয়ত গণমাধ্যমে দেখা যায়। সবশেষ চলতি মাসের গত ৬ তারিখে যশোরের বেনাপোল স্থলবন্দরে পণ্যবাহী ট্রাকের চাপায় আনিকা আক্তার শরিফা নামের এক স্কুলছাত্রী নিহতের ঘটনায় নিরাপদ সড়কের দাবিতে শত শত শিক্ষার্থী মানববন্ধন ও প্রতিবাদ সমাবেশ করেছে। বিআরটির তথ্যানুযায়ী, গত জুলাই মাসে দেশে সড়ক দুর্ঘটনা ঘটেছে ৫৬৬টি। এসব দুর্ঘটনায় নিহত হয়েছেন ৫৩৩ জন এবং আহত হয়েছেন ৯৩৪ জন। পুলিশের বরাতে সড়ক পরিবহন কর্তৃপক্ষ (বিআরটিএ) জানিয়েছে, ২০২২ সালে ৫ হাজার ২০০ দুর্ঘটনায় ৪ হাজার ৬৩৮ জন নিহত হয়েছেন।চলতি বছরের জানুয়ারি মাসে বিআরটিএ কার্যালয়ে বিগত বছরের সড়ক দুর্ঘটনার প্রতিবেদন প্রকাশ সভায় সড়ক পরিবহন ও মহাসড়ক বিভাগের সচিব এ বি এম আমিন উল্লাহ নুরী দাবি করেন, টেকসই উন্নয়ন লক্ষ্যমাত্রা (এসডিজি) অর্জনে ২০৩০ সালের মধ্যে সড়ক দুর্ঘটনা ও মৃত্যু অর্ধেক কমিয়ে আনতে হবে।অন্যদিকে বিশ্ব স্বাস্থ্য সংস্থার ২০১৮ সালের এক পরিসংখ্যানে বলা হয়, বাংলাদেশে বছরে আনুমানিক ২৫ হাজার মানুষের মৃত্যু হয় সড়কে। জাতিসংঘ ২০১১ থেকে ২০২০ সালকে সড়ক নিরাপত্তা দশক ঘোষণা করে। এই ১০ বছরে বাংলাদেশসহ সদস্যদেশগুলো সড়ক দুর্ঘটনা ও হতাহতের সংখ্যা কমিয়ে আনার অঙ্গীকার করে। কিন্তু ১০ বছরেও দেশে কমেনি সড়ক দুর্ঘটনায় মৃত্যুর সংখ্যা। বিশ্বের অনেক দেশে সড়ক নিরাপত্তার বিষয়টি স্বাস্থ্য মন্ত্রণালয়ের আওতাভুক্ত। আমাদের দেশে এটি নিয়ে সড়ক পরিবহন মন্ত্রণালয় কাজ করে। পাশাপাশি স্থানীয় সরকারের আওতায়ও সড়ক রয়েছে। ফলে সড়ককে আরও নিরাপদ করতে হলে সবাইকে একসঙ্গে কাজ করতে হবে।ভবিষ্যতে যাঁরা দেশ পরিচালনা করবেন, দেশের সুনাম দেশের বাইরে পৌঁছে দেবেন, সেই সব তরুণকে নিয়ে আমরা কতটুকু ভাবছি? এর মধ্যে উল্লেখ্যযোগ্য এই সব তরুণ সড়কে কেন নিরাপদ নন? শুধু তরুণ নন, সবার জন্য সড়ক নিরাপদ করতে প্রথমেই প্রয়োজন একটি উপযুক্ত আইন। বাংলাদেশে বর্তমানে যে আইনটি আছে, তা হলো সড়ক পরিবহন আইন বা মোটরযান আইন, যা সড়ক নিরাপত্তাকে নিশ্চিত করে না। তাই বলা যায়, বাংলাদেশে সড়ক নিরাপত্তা নিয়ে কোনো আইন নেই। ২০১৮ সালের আন্দোলনেও শিক্ষার্থীদের দাবি ছিল নিরাপদ সড়ক বা সড়কে তাদের নিরাপত্তা। তাদের স্বরে স্বর মিলিয়ে আজ যুব দিবসে আমারও দাবি একটি উপযুক্ত সড়ক নিরাপত্তা আইন ও এর যথাযথ বাস্তবায়ন। সেই সঙ্গে আমি আশাবাদী, সরকার জাতীয় ও আন্তর্জাতিক লক্ষ্য পূরণে বিষয়টি আমলে নিয়ে পদক্ষেপ নেবেন।তরিকুল ইসলামঅ্যাডভোকেসি অফিসার, কমিউনিকেশনসদস্য, ইয়ুথ ফোরাম ফর হেলথ অ্যান্ড ওয়েলবিংঢাকা আহছানিয়া মিশনই-মেইল: [email protected]",Prothom Alo,https://www.prothomalo.com/opinion/reaction/adgp1qzkuh
মানসিক প্রতিবন্ধীকে এড়াতে গিয়ে ছিটকে পড়ে প্রাণ গেল মোটরসাইকেল আরোহীর,"কক্সবাজারের টেকনাফে সাবরাং এলাকায় মোটরসাইকেল দুর্ঘটনায় জামাল হোসেন (৪৫) নামের এক ব্যক্তি মারা গেছেন। গতকাল রোববার রাত পৌনে ১০টার দিকে টেকনাফ-শাহপরীর দ্বীপ সড়কের সাবরাং টানা ব্রিজ এলাকায় এ দুর্ঘটনা ঘটেছে। জামাল মোটরসাইকেল চালাচ্ছিলেন। পথে এক মানসিক প্রতিবন্ধী ব্যক্তি তাঁর মোটরসাইকেলের সামনে চলে আসায় তিনি তাঁকে রক্ষা করতে গিয়ে মোটরসাইকেল থেকে ছিটকে পড়েন। আজ সোমবার দুপুরে টেকনাফ মডেল থানার পুলিশ পরিদর্শক (তদন্ত) ওসি মো. নাসির উদ্দিন মজুমদার ঘটনাটি নিশ্চিত করে প্রথম আলোকে বলেন, লাশটি ময়নাতদন্তের জন্য কক্সবাজার সদর হাসপাতালের মর্গে রয়েছে। এ ব্যাপারে আইনগত ব্যবস্থা নেওয়া হচ্ছে। জামাল হোসেন উপজেলার সাবরাং ইউনিয়নের আছারবনিয়া গ্রামের ফজল আহমেদের ছেলে। ঘটনার প্রত্যক্ষদর্শী ও পুলিশ সূত্র জানায়, জামাল হোসেন রাত পৌনে ১০টার দিকে সাবরাং বাজার থেকে বাড়ি যাচ্ছিলেন। এ সময় হঠাৎ এক মানসিক প্রতিবন্ধী সড়কের ওপর চলে এলে তাঁকে রক্ষা করতে গিয়ে মোটরসাইকেলসহ ছিটকে পড়েন জামাল হোসেন। এতে ওই প্রতিবন্ধী ব্যক্তি সামান্য আঘাত পেলেও জামাল হোসেন মাথা ও মুখে মারাত্মক আঘাত পান। স্থানীয় লোকজন দুজনকেই উদ্ধার করে উপজেলা স্বাস্থ্য কমপ্লেক্সে নিয়ে যান। আশঙ্কাজনক অবস্থায় উপজেলা স্বাস্থ্য কমপ্লেক্স থেকে কক্সবাজার সদর হাসপাতালে নেওয়ার সময় জামাল হোসেন মারা যান। পরে কক্সবাজার সদর হাসপাতালের চিকিৎসক তাঁকে মৃত ঘোষণা করেন। টেকনাফ উপজেলা স্বাস্থ্য কমপ্লেক্সের জরুরি বিভাগের চিকিৎসক নওশাত আলম কানন প্রথম আলোকে বলেন, জামাল মাথা ও মুখে মারাত্মক আঘাত পাওয়ায় তাঁকে প্রাথমিক চিকিৎসা দিয়ে উন্নত চিকিৎসার জন্য কক্সবাজার সদর হাসপাতালে দ্রুত পাঠানো হয় এবং সামান্য আহত মানসিক প্রতিবন্ধী ব্যক্তিকে প্রাথমিক চিকিৎসা দিয়ে ছেড়ে দেওয়া হয়েছে। ",Prothom Alo,https://www.prothomalo.com/bangladesh/district/un5ka1b9m6
শ্রীপুরে ট্রাকচাপায় পল্লিচিকিৎসক নিহত,"গাজীপুরের শ্রীপুরে ট্রাকচাপায় এক পল্লিচিকিৎসকের মৃত্যু হয়েছে। আজ সোমবার বেলা দুইটায় ঢাকা-ময়মনসিংহ মহাসড়কের রঙিলাবাজার এলাকায় এ ঘটনা ঘটে। নিহত আবুল কালাম (৪০) উপজেলার বরমী ইউনিয়নের দরগারচালা গ্রামের মো. শামসুদ্দীনের ছেলে। তিনি পল্লিচিকিৎসক ছিলেন। দরগারচালা গ্রামের বাসিন্দা ও নিহত আবুল কালামের স্বজন জামাল উদ্দিন জানান, আবুল কালাম পল্লিচিকিৎসকের প্রশিক্ষণ নিয়ে নিজ বাড়ির পাশে একটি ওষুধের দোকান চালাতেন। পাশাপাশি একটি পোশাক কারখানায় মেডিকেল অফিসারের সহকারী হিসেবে কাজ করতেন। বিকেলে দোকানে বসতেন তিনি। প্রত্যক্ষদর্শী কয়েকজন বলেন, দুপুরে আবুল কালাম কারখানা থেকে মোটরসাইকেলে বাড়ি যাচ্ছিলেন। মহাসড়কের রঙিলাবাজার এলাকায় পৌঁছালে পেছন থেকে একটি ট্রাক তাঁকে চাপা দিয়ে দ্রুত চলে যায়। এতে তাঁর মাথা, বুক ও পেটের বেশির ভাগ অংশ থেঁতলে যায়। তিনি ঘটনাস্থলে মারা যান। মাওনা হাইওয়ে থানার ভারপ্রাপ্ত কর্মকর্তা কংকন কুমার বলেন, ট্রাকটিকে শনাক্ত করা যায়নি। মরদেহ উদ্ধার করা হয়েছে। পরবর্তী আইনগত কার্যক্রম প্রক্রিয়াধীন।",Prothom Alo,https://www.prothomalo.com/bangladesh/district/hcpkcea8pl
অভয়নগরে গমবোঝাই ট্রাকচাপায় ইজিবাইকের দুই যাত্রী নিহত,"যশোরের অভয়নগর উপজেলায় গমবোঝাই ট্রাকচাপায় ব্যাটারিচালিত ইজিবাইকের দুই যাত্রী নিহত হয়েছেন। আজ রোববার বিকেলে উপজেলার প্রেমবাগ এলাকায় যশোর-খুলনা মহাসড়কে এ দুর্ঘটনা ঘটে। এতে ইজিবাইকের চালকসহ আরও সাতজন আহত হয়েছেন। নিহত ব্যক্তিদের মধ্যে একজনের নাম–পরিচয় জানিয়েছে হাইওয়ে পুলিশ। তিনি হলেন যশোর সদর উপজেলার ঘুনী গ্রামের সৈয়দ মোল্যা (৬৫)। তবে নিহত অপর ব্যক্তির নাম–পরিচয় জানা যায়নি। তাঁর আনুমানিক বয়স ৬৫। প্রত্যক্ষদর্শীর বরাত দিয়ে নওয়াপাড়া হাইওয়ে পুলিশ জানায়, আজ বিকেলে যশোরের অভয়নগর উপজেলার নওয়াপাড়া থেকে একটি ট্রাক গমবোঝাই করে যশোর-খুলনা মহাসড়ক দিয়ে যশোরের দিকে যাচ্ছিল। এ সময় আট যাত্রী নিয়ে একটি ব্যাটারিচালিত ইজিবাইক যশোর সদর উপজেলার বসুন্দিয়া মোড় থেকে একই মহাসড়ক দিয়ে নওয়াপাড়ার দিকে যাচ্ছিল। ইজিবাইকে একটি শিশুও ছিল। বেলা ৩টা ১০ মিনিটের দিকে ট্রাক ও ইজিবাইকটি অভয়নগর উপজেলার প্রেমবাগ এলাকার শাহিদা ফিলিং স্টেশনের সামনে পৌঁছায়। মহাসড়কটি দীর্ঘদিন ধরে উঁচু–নিচু হওয়ায় ট্রাকটি মহাসড়কের উল্টো দিকে এসে ব্যাটারিচালিত ইজিবাইককে চাপা দেয়। এতে ইজিবাইকটি দুমড়েমুচড়ে যায় এবং ঘটনাস্থলে দুজন নিহত হন। গুরুতর আহত হন ইজিবাইকের চালক আল আমিনসহ (২৬) অন্য ছয় যাত্রী। নওয়াপাড়া হাইওয়ে থানার ভারপ্রাপ্ত কর্মকর্তা হামিদ উদ্দিন আহমেদ বলেন, গমবোঝাই ট্রাক উল্টো দিকে এসে একটি ব্যাটারিচালিত ইজিবাইককে চাপা দিলে সৈয়দ মোল্যা এবং অজ্ঞাত এক ব্যক্তি ঘটনাস্থলে মারা যান। ট্রাকটি জব্দ করা হয়েছে। তবে ট্রাকচালক ও চালকের সহকারী পালিয়ে গেছেন। এ ব্যাপারে আইনগত ব্যবস্থা প্রক্রিয়াধীন।",Prothom Alo,https://www.prothomalo.com/bangladesh/district/g0virvvhh7
"গোলটেবিল আলোচনায় বক্তারা
সড়ক দুর্ঘটনার জন্য চালক একা দায়ী নন","সড়ক দুর্ঘটনার জন্য এককভাবে শুধু চালকেরা দায়ী থাকেন না। চালকের পাশাপাশি সরকার, আইনশৃঙ্খলা রক্ষাকারী বাহিনী, প্রকৌশলী, বাংলাদেশ সড়ক পরিবহন কর্তৃপক্ষ (বিআরটিএ), বাসমালিক, পথচারী—সবাই সড়ক দুর্ঘটনার জন্য দায়ী। ‘সড়ক দুর্ঘটনায় চালকের দায় কতটুকু?’ শীর্ষক এক গোলটেবিল আলোচনায় সরকারি–বেসরকারি অংশীজনদের কথায় উঠে এল এসব বিষয়। আজ রোববার দুপুরে জাতীয় প্রেসক্লাবে এ আলোচনা সভার আয়োজন করেছিল বাংলাদেশ সড়ক পরিবহন শ্রমিক ফেডারেশন। সড়কে দুর্ঘটনা শূন্যে নামিয়ে আনা সম্ভব নয়, তবে তা কমিয়ে আনা সম্ভব বলে মনে করেন বাংলাদেশ সড়ক পরিবহন শ্রমিক ফেডারেশনের সভাপতি শাজাহান খান। তিনি বলেন, সড়ক দুর্ঘটনার জন্য বিআরটিএ দায়ী। সড়ক দুর্ঘটনার দায় সরকারও এড়াতে পারে না। আর জনবল কোথায়? পুলিশকে জনবল কে দেবে? ঢাকা শহরে কত ট্রাফিক পুলিশ প্রয়োজন, আর আছে কত?মালিক-শ্রমিকেরাও দায় এড়াতে পারেন না উল্লেখ করে শাজাহান খান বলেন, ‘আমরা যাঁরা নেতৃত্ব দিচ্ছি, আমরা চালক ও শ্রমিকদের কতটা সচেতন করছি? আর পথচারী ও যাত্রীদেরও দায় আছে।’বিআরটিএ চেয়ারম্যান নুর মোহাম্মদ মজুমদার বলেন, ‘মানুষের ধারণা, সড়ক দুর্ঘটনা হলেই চালক দায়ী, আবার দেশে যত সড়ক নেটওয়ার্ক আছে, সবকিছুর দায়দায়িত্ব বিআরটিএর। এখানে যে অনেক অংশীজন আছে, এগুলো মাথায় আনে না। আসলে এখান থেকে সরে আসা উচিত।’ নুর মোহাম্মদ বলেন, ‘গাড়ির লাইসেন্স দেওয়ার ৮০ ভাগ কাজ ডিজিটাল হয়েছে। এর উদ্দেশ্য দুর্নীতি কমানো। এরপরও দালালের উৎপাত কমাতে পারছি না। কারণ, চালক এক দিন কাজ বাদ দিয়ে আসতে পারে না। সে দালাল ধরে। আবার ধনীদের টাকার অভাব নেই। তারাও দালাল ধরে।’হাইওয়ে পুলিশের অতিরিক্ত মহাপরিদর্শক মো. শাহাবুদ্দিন খান বলেন, ‘সড়ক দুর্ঘটনায় চালকের দায় অনেকখানি। আমরা যদি চালককে দায় নেওয়ার মতো করে গড়ে তুলতে পারি, সংবেদনশীল করে তৈরি করতে পারি, চালককে বাস্তবতাকে অনুভব করাতে পারি, তাহলেই নিরাপত্তা বৃদ্ধি পাবে।’ বাংলাদেশ প্রকৌশল ও প্রযুক্তি বিশ্ববিদ্যালয়ের (বুয়েট) দুর্ঘটনা গবেষণা ইনস্টিটিউটের অধ্যাপক মাহবুবুর রহমান তালুকদার বলেন, ‘সড়ক পরিবহন আইন সংস্কার করা দরকার। দুর্ঘটনার পর যাঁরা ঘটনার তদন্ত করেন, তাঁরাও ঘটনার সঙ্গে জড়িত। ডিসি তদন্ত করেন, তিনি কিন্তু আইন প্রয়োগে জড়িত থাকেন। আবার পুলিশও তদন্তে থাকে, তারাও কিন্তু এর সঙ্গে জড়িত। সড়ক দুর্ঘটনা তদন্ত করার জন্য দুর্ঘটনায় কোনোভাবে সম্পৃক্ত নন এবং এ বিষয়ে বিশেষজ্ঞ, এমন লোকদের রাখতে হবে।’বুয়েটের দুর্ঘটনা গবেষণা ইনস্টিটিউটের সহকারী অধ্যাপক কাজী সাইফুন নেওয়াজ বলেন, ‘আমরা যেসব কেস স্টাডি (দুর্ঘটনা নিয়ে গবেষণা) করেছি, তাতে দেখা গেছে, দুর্ঘটনার জন্য শুধু চালক নন, আরও অনেক কারণ আছে। সেসব চিহ্নিত করতে না পারলে দুর্ঘটনা কমানো যাবে না।’সড়ক পরিবহন শ্রমিক ফেডারেশনের সাধারণ সম্পাদক ওসমান আলী এ সভা সঞ্চালনা করেন।",Prothom Alo,https://www.prothomalo.com/bangladesh/mez1wbcq8p
মানিকগঞ্জে শ্রদ্ধা আর ভালোবাসায় তারেক মাসুদ ও মিশুক মুনীরকে স্মরণ,"খ্যাতিমান চলচ্চিত্র নির্মাতা তারেক মাসুদ ও এটিএন নিউজের সাবেক প্রধান নির্বাহী কর্মকর্তা মিশুক মুনীরের ১২তম মৃত্যুবার্ষিকী আজ। মানিকগঞ্জে তাঁদের মাইক্রোবাসটি যেখানে দুর্ঘটনার শিকার হয়েছিল, সেখানে নিরাপদ সড়কের দাবিতে মানববন্ধন পালন করা হয়েছে। এ সময় বক্তারা রেললাইন স্থাপন ও নিহত ব্যক্তিদের পরিবারের করা ক্ষতিপূরণের মামলার চূড়ান্ত নিষ্পত্তিরও দাবি জানান।আজ রোববার সকালে ঢাকা-আরিচা মহাসড়কের মানিকগঞ্জের ঘিওর উপজেলার জোকা এলাকায় দুর্ঘটনাস্থলে মানিকগঞ্জ প্রেসক্লাব, তারেক মাসুদ-মিশুক মুনীর স্মৃতি পরিষদ, ঢাকা-মানিকগঞ্জ-পাটুরিয়া রেললাইন বাস্তবায়ন আন্দোলন কমিটি, বেসরকারি গবেষণামূলক প্রতিষ্ঠান বারসিকসহ বেশ কয়েকটি সংগঠন যৌথভাবে এসব কর্মসূচি পালন করে। সংগঠনগুলোর সদস্যরা দুর্ঘটনাস্থলে তারেক মাসুদ ও মিশুক মুনীরের স্মৃতিফলকে ফুল দিয়ে শ্রদ্ধা নিবেদন করেন। ২০১১ সালের ১৩ আগস্ট মানিকগঞ্জের শিবালয় উপজেলার শালজানা গ্রামে ‘কাগজের ফুল’ চলচ্চিত্রের শুটিং স্পট দেখে ঢাকায় ফিরছিলেন তারেক মাসুদ, মিশুক মুনীরসহ তাঁদের সহকর্মীরা। দুপুর সাড়ে ১২টার দিকে ঢাকা-আরিচা মহাসড়কের ঘিওরের জোকা এলাকায় তাঁদের বহনকারী মাইক্রোবাসের সঙ্গে চুয়াডাঙ্গা থেকে ছেড়ে আসা বিপরীতমুখী ডিলাক্স পরিবহনের একটি যাত্রীবাহী বাসের মুখোমুখি সংঘর্ষ হয়। এতে তারেক মাসুদ, মিশুক মুনীরসহ পাঁচজন ঘটনাস্থলে নিহত হন।আজ মানববন্ধনে সভাপতিত্ব করেন মানিকগঞ্জ প্রেসক্লাবের সাধারণ সম্পাদক বিপ্লব চক্রবর্তী। বক্তব্য দেন মানিকগঞ্জ বারের আইনজীবী দীপক কুমার ঘোষ, বারসিকের জেলা সমন্বয়কারী বিমল রায়, তারেক মাসুদ-মিশুক মুনীর স্মৃতি পরিষদের সাধারণ সম্পাদক সাংবাদিক রিপন আনসারী, মানিকগঞ্জ প্রেসক্লাবের সাবেক সহসভাপতি গাজী ওয়াজেদ আলম প্রমুখ। আরও উপস্থিত ছিলেন মানিকগঞ্জ প্রেসক্লাবের সহসভাপতি শাহজাহান বিশ্বাস, ঘিওর প্রেসক্লাবের সাধারণ সম্পাদক রামপ্রসাদ সরকার, রেইনবো থিয়েটারের পরিচালক গিনি আলম, তারেক মাসুদ-মিশুক মুনীর স্মৃতি পরিষদের সভাপতি রুহিদাস চক্রবর্তী প্রমুখ। আরও পড়ুনতারেক মাসুদ ও মিশুক মুনীরের মৃত্যু নিয়ে অপপ্রচারের প্রতিবাদ বিপ্লব চক্রবর্তী বলেন, দেশের খ্যাতিমান চলচ্চিত্রকার তারেক মাসুদ ও সাংবাদিক মিশুক মুনীরের দুর্ঘটনাস্থলে তাঁদের স্মৃতি রক্ষায় ভাস্কর্য নির্মাণের দাবি জানিয়ে এলেও দীর্ঘ এক যুগেও তা হয়নি। বক্তারা ভাস্কর্য নির্মাণের পাশাপাশি ঢাকা-মানিকগঞ্জ-পাটুরিয়া পথে রেললাইন স্থাপনের দাবি জানান।দীপক কুমার ঘোষ বলেন, তারেক মাসুদের পরিবারের করা ক্ষতিপূরণের মামলায় হাইকোর্ট রায় দিয়েছেন। মামলাটি এখন আপিল বিভাগের শুনানির অপেক্ষায় রয়েছে। অন্যদিকে মিশুক মুনীরের পরিবারের করা ক্ষতিপূরণের মামলাটি হাইকোর্টে সাক্ষ্য গ্রহণ পর্যায়ে রয়েছে। এক যুগ আগে সড়ক দুর্ঘটনায় তাঁদের নিহত হওয়ার ঘটনায় ক্ষতি পূরণের পৃথক দুটি মামলার চূড়ান্ত নিষ্পত্তি এখনো হয়নি। তিনি দ্রুত এসব মামলা নিষ্পত্তির দাবি জানান। আরও পড়ুনমানিকগঞ্জে নানা আয়োজনে তারেক মাসুদ ও মিশুক মুনীরকে স্মরণ আজ দুপুরে তারেক মাসুদ-মিশুক মুনীর স্মৃতি পরিষদ ও বানিয়াজুর ইউনিয়ন গণকেন্দ্র পাঠাগারের যৌথ উদ্যোগে শিক্ষার্থীদের মধ্যে চিত্রাঙ্কন প্রতিযোগিতা ও পুরস্কার বিতরণী অনুষ্ঠান হয়েছে। পাঠাগার প্রাঙ্গণে এই চিত্রাঙ্কন প্রতিযোগিতায় প্রাথমিক ও মাধ্যমিক বিদ্যালয়ের শিক্ষার্থীরা অংশ নেয়।",Prothom Alo,https://www.prothomalo.com/bangladesh/district/o4hfskbfle
"বাড়ির সামনের রাস্তায় খেলা করছিল শিশু, গাড়ির চাপায় মৃত্যু","রাজধানীর যাত্রাবাড়ীতে গাড়ির চাপায় দুই বছর বয়সী এক শিশুর মৃত্যু হয়েছে। শনিবার সন্ধ্যায় যাত্রাবাড়ীর মৃধাবাড়ি এলাকায় এ ঘটনা ঘটে। ওই এলাকার এক বাসিন্দা জানিয়েছেন, বাড়ির সামনে রাস্তায় খেলা করার সময় শিশুটিকে একটি গাড়ি চাপা দেয়। নিহত শিশুটির নাম মরিয়ম। তার বাবার নাম লাভলু। মা রিভা বেগম। মৃধাবাড়ি এলাকায় তাঁরা বসবাস করেন। যাত্রাবাড়ী থানার ভারপ্রাপ্ত কর্মকর্তা মো. মফিজুল আলম প্রথম আলোকে এসব তথ্য নিশ্চিত করেছেন।মৃধাবাজার এলাকার বাসিন্দা ও লাভলুর প্রতিবেশী মো. শামীম প্রথম আলোকে বলেন, লাভলু-রিভা দম্পতির একমাত্র সন্তান মরিয়ম। বাড়ির সামনের রাস্তায় খেলা করছিল সে। এ সময় অজ্ঞাত গাড়িটি তাকে চাপা দিয়ে চলে যায়। এ বিষয়ে জানতে চাইলে যাত্রাবাড়ী থানার উপপরিদর্শক মাসুদ মোল্লা প্রথম আলোকে বলেন, শনিবার বিকেলে মৃধাবাড়ি এলাকার কাজীরগাঁওয়ের সড়কে অজ্ঞাত একটি গাড়ি শিশুটিকে ধাক্কা দিয়ে চলে যায়। স্থানীয় লোকজন ঢাকা মেডিকেল কলেজ হাসপাতালে নিয়ে গেলে চিকিৎসক তাকে মৃত ঘোষণা করেন। ময়নাতদন্তের জন্য মরিয়মের মরদেহ হাসপাতালের মর্গে রাখা হয়েছে।",Prothom Alo,https://www.prothomalo.com/bangladesh/capital/q5151exaj9
বাসের চাকার নিচে পড়ে একজনের মৃত্যু,"চট্টগ্রামের সীতাকুণ্ডের ভাটিয়ারী ইউনিয়নের বিএমএ গেট এলাকায় বাসের চাকার নিচে পড়ে একজন নিহত হয়েছেন। তাঁর নাম বুলবুল মিয়া (৬০)। আজ শনিবার সকাল সাড়ে নয়টার দিকে এ দুর্ঘটনা ঘটে। প্রায় এক ঘণ্টা চেষ্টার পর ফায়ার সার্ভিসের সদস্যরা বাসের চাকার এক্সেল কেটে বুলবুল মিয়ার লাশ উদ্ধার করেন।বুলবুল মিয়ার বাড়ি নেত্রকোনার কেন্দুয়া উপজেলায়। পুলিশ ও ফায়ার সার্ভিস সূত্র জানায়, গতকাল শুক্রবার রাতে নেত্রকোনা থেকে একটি বাসে চট্টগ্রামের ফটিকছড়ির মাইজভান্ডার শরিফে যাচ্ছিলেন ৪৫ জন যাত্রী। আজ সকালে বিএমএ গেট এলাকায় পৌঁছালে বাসের একটি চাকা ফেটে যায়। এ কারণে নিয়ন্ত্রণ হারিয়ে বাসটি সড়কের পাশে থাকা পরিত্যক্ত জাহাজের ভারী যন্ত্রাংশের ওপর আছড়ে পড়ে। এ সময় বাসের দরজায় থাকা বুলবুল মিয়া ছিটকে গিয়ে সড়কের পাশে একটি বড় ইঞ্জিন ও বাসের চাকার এক্সেলের মাঝখানে চাপা পড়েন। এতে ঘটনাস্থলেই তাঁর মৃত্যু হয়।কুমিরা ফায়ার সার্ভিসের স্টেশন কর্মকর্তা ফিরোজ মিয়া প্রথম আলোকে বলেন, বুলবুল মিয়ার লাশ এমনভাবে চাপা পড়েছিল যে গাড়ির যন্ত্রাংশ কেটে তা বের করতে হয়েছে। বারআউলিয়া হাইওয়ে থানার উপপরিদর্শক (এসআই) দীপক কুমার সিংহ বলেন, সীতাকুণ্ডের ভাটিয়ারী বিএমএ এলাকায় মহাসড়কের পূর্ব পাশে জাহাজের ইঞ্জিন বিক্রির অনেক দোকান আছে। ইঞ্জিনগুলো মহাসড়কের পাশেই রাখা থাকে। আজ সকালে সেখানে দুর্ঘটনায় একজন নিহত ও একজন আহত হয়েছেন। বাসের অপর যাত্রীরা সুস্থ অবস্থায় অন্য একটি বাসে মাইজভান্ডার শরিফের উদ্দেশে রওনা দিয়েছেন। এ ঘটনায় সড়ক পরিবহন আইনে একটি মামলা হবে।",Prothom Alo,https://www.prothomalo.com/bangladesh/district/5doedsrb2u
"রোড সেফটি ফাউন্ডেশন
জুলাইয়ে সড়কে ৫৭৩ মৃত্যু, মোটরসাইকেলে ১৮৩","দেশে গত জুলাই মাসে ৫১১টি সড়ক দুর্ঘটনায় ৫৭৩ জন নিহত হয়েছেন। এসব দুর্ঘটনায় আহত হয়েছেন ১ হাজার ২৫৬ জন। সবচেয়ে বেশি দুর্ঘটনা ঘটেছে মোটরসাইকেলে। ১৮৮টি মোটরসাইকেল দুর্ঘটনায় নিহত হয়েছেন ১৮৩ জন।বেসরকারি সংগঠন রোড সেফটি ফাউন্ডেশন আজ সোমবার এক সংবাদ বিজ্ঞপ্তিতে এক প্রতিবেদনে এ তথ্য জানিয়েছে। নয়টি জাতীয় দৈনিক, সাতটি অনলাইন নিউজ পোর্টাল এবং ইলেকট্রনিক গণমাধ্যমের তথ্যের ভিত্তিতে এ প্রতিবেদনটি তৈরি করেছে সংগঠনটি।প্রতিবেদনের তথ্যমতে, গত মাসে সড়ক দুর্ঘটনায় প্রতিদিন গড়ে ১৮ দশমিক ৪৮ জনের মৃত্যু হয়েছে। একই সংগঠনের তথ্যমতে, গত জুনে গড়ে প্রতিদিন সড়ক দুর্ঘটনায় নিহত হয়েছেন ১৭ দশমিক ২ জন। আর গত মে মাসে গড়ে প্রতিদিন নিহত হন ১৩ দশমিক ১৬ জন। প্রতিবেদনে বলা হয়েছে, জুলাই মাসে মোট সড়ক দুর্ঘটনার মধ্যে মোটরসাইকেলে দুর্ঘটনা ৩৬ দশমিক ৭৯ শতাংশ। দুর্ঘটনায় মোট নিহতের মধ্যে মোটরসাইকেলে নিহত ৩১ দশমিক ৯৩ শতাংশ।প্রতিবেদনে আরও বলা হয়, দুর্ঘটনায় ১৪৬ জন পথচারী নিহত হয়েছেন, যা মোট নিহতের ২৫ দশমিক ৪৭ শতাংশ। যানবাহনের চালক ও সহকারী নিহত হয়েছেন ৭৮ জন, যা মোট নিহতের ১৩ দশমিক ৬১ শতাংশ। এ ছাড়া ১৪টি নৌ দুর্ঘটনায় ১৬ জন নিহত, ২৩ জন আহত এবং ১১ জন নিখোঁজ রয়েছেন। ৩৩টি রেলপথ দুর্ঘটনায় ৩২ জন নিহত এবং ১২ জন আহত হয়েছে।রোড সেফটি ফাউন্ডেশনের প্রতিবেদন বলছে, বাসযাত্রী ৪৯ জন, ট্রাক-কাভার্ড ভ্যান-পিকআপ-ট্রাক্টর-ট্রলি আরোহী ৩৬ জন, প্রাইভেট কার-মাইক্রোবাস-অ্যাম্বুলেন্স-জিপ আরোহী ২৩ জন, থ্রি-হুইলার যাত্রী (ইজিবাইক-সিএনজি-অটোরিকশা-অটোভ্যান-ম্যাক্সি-লেগুনা) ১০৩ জন, স্থানীয়ভাবে তৈরি যানবাহনের যাত্রী (নছিমন-ভটভটি-টমটম-মাহিন্দ্রা-লাটাহাম্বা) ২২ জন এবং বাইসাইকেল-প্যাডেল রিকশা-রিকশা ভ্যান আরোহী ১১ জন নিহত হয়েছেন। সংগঠনটির পর্যবেক্ষণ ও বিশ্লেষণ বলছে, দুর্ঘটনাগুলোর মধ্যে ২০৮টি ঘটেছে জাতীয় মহাসড়কে। এ ছাড়া আঞ্চলিক সড়কে ১৯৬টি, গ্রামীণ সড়কে ৬১টি, শহরের সড়কে ৪২টি এবং অন্যান্য স্থানে ৪টি দুর্ঘটনা ঘটে।দুর্ঘটনার ধরন নিয়ে প্রতিবেদনে উল্লেখ করা হয়েছে, ৯৮টি মুখোমুখি সংঘর্ষ, ২১৭টি নিয়ন্ত্রণ হারিয়ে, ১৪৪টি পথচারীকে চাপা/ধাক্কা দেওয়া, ৩৩টি যানবাহনের পেছনে আঘাত করা এবং ১৯টি অন্যান্য কারণে ঘটেছে।",Prothom Alo,https://www.prothomalo.com/bangladesh/6cnj3skhwj
"ট্রাকচালক গ্রেপ্তার
সাংবাদিক মঞ্জুরকে চাপা দেওয়া ট্রাকচালকের ভারী যান চালানোর লাইসেন্স ছিল না: র‍্যাব","গাজীপুরের কাপাসিয়া উপজেলায় ট্রাকচাপায় সাংবাদিক মঞ্জুর হোসেন ওরফে মিলন (৫৮) নিহত হওয়ার ঘটনায় চালক আহাদ মিয়াকে (২৬) গ্রেপ্তার করেছে র‍্যাব।আজ সোমবার সকালে মুন্সিগঞ্জের লৌহজং এলাকা থেকে আহাদকে গ্রেপ্তার করা হয়। রাজধানীর কারওয়ান বাজারে র‍্যাবের মিডিয়া সেন্টারে আয়োজিত সংবাদ সম্মেলনে এই তথ্য জানান সংস্থাটির আইন ও গণমাধ্যম শাখার পরিচালক কমান্ডার খন্দকার আল মঈন। আরও পড়ুনকাপাসিয়ায় ট্রাকের চাপায় সাংবাদিক নিহত র‍্যাব বলছে, ট্রাকটিতে ধারণক্ষমতার চেয়ে অনেক বেশি বালুবোঝাই ছিল। আর ট্রাকচালক আহাদের ভারী যানবাহন চালানোর লাইসেন্স ছিল না।৪ আগস্ট কাপাসিয়ায় বালুভর্তি ট্রাকের চাপায় নিহত হন সাংবাদিক মঞ্জুর। তাঁর বাড়ি কাপাসিয়ার পাবোর গ্রামে। তবে তিনি কাজের সূত্রে গাজীপুর শহরে থাকতেন।গাজীপুর থেকে প্রকাশিত সাপ্তাহিক পত্রিকা গাজীপুর দর্পণ-এর সম্পাদক ও প্রকাশক ছিলেন মঞ্জুর। এ ছাড়া তিনি দৈনিক ভোরের দর্পণ ও দৈনিক করতোয়ার গাজীপুর প্রতিনিধি ছিলেন। একই সঙ্গে তিনি গাজীপুর সিটি প্রেসক্লাবের সভাপতি ছিলেন। তাঁর সাংবাদিকজীবনের শুরু ১৯৯০ সালের দিকে। তিনি বিভিন্ন সময় দৈনিক দিনকাল, দৈনিক সমকাল, দৈনিক যুগান্তর, বৈশাখী টেলিভিশনসহ বিভিন্ন সংবাদমাধ্যমে কাজ করেছেন।ঘটনার দিন শহর থেকে নিজ বাড়ির উদ্দেশে মোটরসাইকেলে করে রওনা দেওয়ার পর কাপাসিয়া-ভাকুয়াদি সড়কের কোটবাজালিয়া এলাকায় বিপরীত দিক থেকে আসা দ্রুতগতির একটি ট্রাক মঞ্জুরকে চাপা দেয়। এতে ঘটনাস্থলেই তিনি নিহত হন। আরও পড়ুনসাংবাদিক মঞ্জুরের দুই মেয়ের কান্না থামছে না, ট্রাকচাপার ঘটনাকে হত্যা বলছেন স্ত্রী আজ সংবাদ সম্মেলনে র‍্যাবের আইন ও গণমাধ্যম শাখার পরিচালক খন্দকার আল মঈন বলেন, ট্রাকটির ধারণক্ষমতা ছিল ৮ টন। কিন্তু ট্রাকটিতে ১৪ টন বালুবোঝাই করা হয়েছিল। ট্রাকটির চালক আহাদ গত সাত বছর ধরে মাহিন্দ্রা, পিকআপসহ বিভিন্ন গাড়ি চালিয়ে আসছেন। তাঁর মাঝারি যানবাহন চালানোর লাইসেন্স থাকলেও তিনি ভারী যানবাহন চালাচ্ছিলেন।সাংবাদিকদের প্রশ্নের জবাবে র‍্যাবের এই কর্মকর্তা বলেন, বিআরটিএ যদি নিয়মিত অভিযান পরিচালনা করে, তাহলে শাস্তির ভয়ে অনেক চালক এ ধরনের অপরাধে জড়ানো থেকে বিরত থাকবেন। আরও পড়ুনকাপাসিয়ায় বাবার কবরের পাশে শায়িত সাংবাদিক মঞ্জুর হোসেন",Prothom Alo,https://www.prothomalo.com/bangladesh/eo44xh6ijo
"সড়ক দুর্ঘটনা
আইনের প্রয়োগ নেই কেন","গত ২২ জুলাই ঝালকাঠিতে একটি যাত্রীবাহী বাস পুকুরে পড়ে ১৭ জন নিহত হন। সেটি পুরোনো খবর হলেও তার রেশ রয়ে গেছে।দুর্ঘটনার পর গঠিত তদন্ত কমিটি যেসব কারণ চিহ্নিত করেছে, তার মধ্যে আছে চালকের খামখেয়ালিপনা, অপেশাদারি আচরণ, হালকা গাড়ির ড্রাইভিং লাইসেন্স নিয়ে ভারী যানবাহন চালানো, প্রভৃতি।তদন্ত কমিটির পর্যবেক্ষণ অনুযায়ী, ঝালকাঠি থেকে পিরোজপুর বা মঠবাড়িয়া, পাথরঘাটা সড়কটি অত্যন্ত পুরোনো। মহাসড়কের পাশে যে সুরক্ষা থাকা দরকার, সেটাও সেখানে ছিল না।সড়কের পাশে যে পুকুরে বাসটি পড়ে যায়, সেটিকে মৃত্যুকূপ বলে অভিহিত করেছে তদন্ত কমিটি। বাংলাদেশের সড়কের আনাচে–কানাচে এ রকম অসংখ্য মৃত্যুকূপ আছে। গত শনিবার চট্টগ্রামের সীতাকুণ্ডে ৩৫ টন ওজনের একটি কনটেইনারসহ লরি চলন্ত প্রাইভেট কারের ওপর পড়ার ঘটনাটিকেই বা আমরা কীভাবে দেখব? এটাকেও নিছক দুর্ঘটনা বলে চালিয়ে দেওয়ার সুযোগ নেই। গত মে মাসে চট্টগ্রাম নগরের পতেঙ্গা স্টিল মিল বাজার এলাকায় লরি থেকে দড়ি ছিঁড়ে ছিটকে গিয়ে পণ্যবাহী একটি কনটেইনার রিকশার ওপর পড়লে দুজন আরোহী মারা যান। সড়কে নামলেই এখন মানুষকে দুর্ঘটনার শিকার হতে হয়।গত শুক্রবার গাজীপুরের কাপাসিয়া উপজেলার কোটবাজালিয়া গ্রামে কাপাসিয়া-ভাকুয়াদি সড়কে ট্রাকচাপায় সাংবাদিক মঞ্জুর হোসেন মিলনের মৃত্যুর ঘটনাটি খুবই মর্মান্তিক। প্রথম আলোর খবর থেকে জানা যায়, ট্রাকের ধাক্কায় মোটরসাইকেল আরোহী ওই সাংবাদিক সড়কের পাশে ছিটকে পড়েন।এরপর তিনি ট্রাক থামিয়ে ধাক্কা দেওয়ার কারণ জানতে চাইলে দুই পক্ষের মধ্যে তর্ক হয়। এরই মধ্যে চালক ওই সাংবাদিকের ওপর দিয়ে ট্রাক চালিয়ে যান। পরিবারের পক্ষ থেকে একে পরিকল্পিত হত্যা বলে অভিযোগ করেছেন। ঘটনাটির সুষ্ঠু তদন্ত ও দায়ী ব্যক্তির দৃষ্টান্তমূলক শাস্তি দাবি করছি।যাত্রীবাহী কল্যাণ সমিতির তথ্য অনুযায়ী, গত জুলাই মাসে সারা দেশে ৫০৫টি সড়ক দুর্ঘটনায় ৫৭৬ জন নিহত হন। আহত হন ১ হাজার ৫৫ জন। জুলাই মাসে সবচেয়ে বেশি সড়ক দুর্ঘটনা সংঘটিত হয়েছে ঢাকা বিভাগে। ১৫৭টি সড়ক দুর্ঘটনায় ১৭৩ জন নিহত ও ২৭১ জন আহত হয়েছেন। সবচেয়ে কম ছিল বরিশাল বিভাগে—২৩টি সড়ক দুর্ঘটনায় ৩৮ জন নিহত ও ১৩৮ জন আহত হয়েছেন। দুর্ঘটনায় হতাহতের এই হিসাব চূড়ান্ত নয়। দৈনিক পত্রিকায় প্রকাশিত দুর্ঘটনার খবর থেকেই যাত্রী কল্যাণ সমিতি হতাহতের পরিসংখ্যান দিয়ে থাকে। সব দুর্ঘটনার খবর পত্রিকায় আসে না, থানায়ও ডায়েরি করা হয় না। বিভিন্ন আন্তর্জাতিক সংস্থার হিসাব অনুযায়ী, বাংলাদেশে প্রতিবছর ২৫ থেকে ৩০ হাজার মানুষ সড়ক দুর্ঘটনায় মারা যান। যদিও সরকারি হিসাবে এই সংখ্যা দুই থেকে আড়াই হাজার।সড়ক দুর্ঘটনা রোধে অনেক আন্দোলন হয়েছে, আইন হয়েছে, কিন্তু সড়ক নিরাপদ হয়নি। নিরাপদ করার কোনো কার্যকর উদ্যোগও নেই সরকারের পক্ষ থেকে। বিশেষজ্ঞদের মতে, কিছু প্রতিরোধমূলক ব্যবস্থা নিলে সড়ক দুর্ঘটনা ও হতাহতের সংখ্যা অনেক কমিয়ে আনা সম্ভব।কেন সরকার সেই পথে হাঁটছে না? ছাত্র-কিশোরদের আন্দোলনের মুখে ২০১৮ সালে সরকার সড়ক পরিবহন আইন করলেও সেটি এখনো পুরোপুরি কার্যকর করা যায়নি মালিক ও শ্রমিকদের আপত্তির কারণে।অথচ যাত্রী কল্যাণ সমিতির তথ্য অনুযায়ী, জুলাই মাসেই ৪৫ জন চালক মারা গেছেন দুর্ঘটনায়। সড়ক নিরাপদ থাকলে চালক, যাত্রী, মালিক—সবাই নিরাপদ থাকবেন। নিরাপদ সড়ক গড়ে তুলতে আইন করাই যথেষ্ট নয়, এর যথাযথ প্রয়োগও নিশ্চিত করতে হবে।",Prothom Alo,https://www.prothomalo.com/opinion/editorial/jl4fsw49kf
যাত্রাবাড়ীতে বাসের ধাক্কায় প্রাণ গেল যুবকের,"রাজধানীর যাত্রাবাড়ীতে এলিভেটেড এক্সপ্রেসওয়েতে যাত্রীবাহী বাসের ধাক্কায় এক যুবক (৩৫) নিহত হয়েছেন। রোববার রাত সাড়ে আটটার দিকে মাহবুবুর রহমান মোল্লা কলেজের সামনে এ দুর্ঘটনা ঘটে। তাৎক্ষণিকভাবে নিহত যুবকের নাম–পরিচয় জানা যায়নি। তাঁর পরনে ছিল কালো ফুলহাতা গেঞ্জি ও আকাশি রঙের পায়জামা। যাত্রাবাড়ী থানার উপপরিদর্শক (এসআই) আসাদুজ্জামান বলেন, রাত সাড়ে আটটার দিকে জাতীয় জরুরি সেবা থেকে সংবাদ পেয়ে ঘটনাস্থল গিয়ে পথচারীর সহযোগিতায় যুবককে উদ্ধার করে ঢাকা মেডিকেল কলেজ হাসপাতালে আনা হয়। রাত পৌনে ১০টার দিকে হাসপাতালে আনা হলে চিকিৎসক তাঁকে মৃত ঘোষণা করেন। এসআই আসাদুজ্জামান বলেন, ঘাতক বাসটি শনাক্ত ও ভুক্তভোগীর পরিচয় জানার চেষ্টা করা হচ্ছে। মৃতদেহটি ময়নাতদন্তের জন্য মর্গে রাখা হয়েছে।",Prothom Alo,https://www.prothomalo.com/bangladesh/capital/hbkz0hmoba
"বেনাপোলে ট্রাকচাপায় স্কুলছাত্রীর মৃত্যু
কালো পতাকা হাতে সড়কে শিক্ষার্থীরা, কাঁদতে কাঁদতে বিচার চাইলেন বাবা","যশোরের শার্শা উপজেলায় ট্রাকচাপায় মরিয়ম মেমোরিয়াল বালিকা বিদ্যালয়ের ছাত্রী আনিকা আক্তার (১৩) নিহত হওয়ার ঘটনায় নিরাপদ সড়কের দাবিতে মানববন্ধন ও প্রতিবাদ সমাবেশ করা হয়েছে। আজ রোববার সকালে বেনাপোল কাস্টমস হাউসের সামনে যশোর-বেনাপোল মহাসড়কে বিদ্যালয়ের শিক্ষক, শিক্ষার্থী ও অভিভাবকেরা এ কর্মসূচি পালন করেন। মানববন্ধনে দাঁড়িয়ে কাঁদতে কাঁদতে সন্তান ‘হত্যার’ বিচার চান আলমগীর হোসেন।আনিকা আক্তার মরিয়ম মেমোরিয়াল বালিকা বিদ্যালয়ের সপ্তম শ্রেণির ছাত্রী ছিল। সে উপজেলার বড় আঁচড়া গ্রামের বাসিন্দা ছিল।রোববার সকাল ৯টা ৪৫ মিনিটের দিকে বিদ্যালয় থেকে একটি শোকমিছিল বের হয়। যশোর-বেনাপোল মহাসড়ক প্রদক্ষিণ করে সকাল ১০টার দিকে মিছিলটি বেনাপোল কাস্টমস হাউসের সামনে এসে শেষ হয়। এ সময় সেখানে মানববন্ধন ও প্রতিবাদ সমাবেশ করা হয়। কর্মসূচিতে শিক্ষক, শিক্ষার্থী, প্রাক্তন শিক্ষার্থী, অভিভাবকসহ হাজারখানেক মানুষ অংশ নেয়। এ সময় অনেক শিক্ষার্থীর হাতে কালো পতাকা এবং ‘নিরাপদ সড়ক চাই’, ‘মায়ের কোল শূন্য হওয়ার বিচার চাই’, ‘বেনাপোলে সড়কপথের অব্যবস্থাপনার অবসান চাই’ ইত্যাদি লেখা প্ল্যাকার্ড ছিল। প্রতিবাদ সমাবেশে বক্তব্য দেন বিদ্যালয়ের প্রধান শিক্ষক মো. রমজান আলী, সহকারী প্রধান শিক্ষক ইনতাজুল ইসলাম, সহকারী শিক্ষক রফিকুল ইসলাম, প্রাক্তন শিক্ষার্থী মুশফিকা নাজনীন, বর্তমান শিক্ষার্থী শামসুন্নাহার, শেখ কণিকা, নিহত আনিকা আক্তার শরিফার বাবা আলমগীর হোসেন প্রমুখ। বক্তব্য দেওয়ার একপর্যায়ে আলমগীর হোসেন কান্নায় ভেঙে পড়েন। তিনি তাঁর মেয়ে হত্যার বিচার চান।প্রধান শিক্ষক রমজান আলী বলেন, আনিকা আক্তার মেধাবী ছাত্রী ছিল। তার মৃত্যুতে সবাই শোকাহত। তিনি তার পরিবারকে ক্ষতিপূরণ দেওয়াসহ দোষী ব্যক্তিদের দৃষ্টান্তমূলক শাস্তির দাবি জানান। সহকারী প্রধান শিক্ষক ইনতাজুল ইসলাম বলেন, বেনাপোল বন্দরের জায়গাসংকটের কারণে ভারতে রপ্তানিমুখী ট্রাক টার্মিনালটি এখন ক্রেন ও ফর্কলিফটের গ্যারেজ হিসেবে ব্যবহার করা হচ্ছে। যার ফলে বেনাপোলের প্রধান সড়কটির দুই কিলোমিটার জায়গাজুড়ে প্রতিনিয়ত রাখা হচ্ছে শত শত ট্রাক। স্কুল-কলেজপড়ুয়া শিক্ষার্থী ও এলাকার সাধারণ মানুষ জীবনের ঝুঁকি নিয়ে সড়ক পারাপার হতে গিয়ে দুর্ঘটনার শিকার হচ্ছেন।থানা-পুলিশ জানায়, গত বুধবার সকাল ৯টা ৪৫ মিনিটের দিকে বিদ্যালয়ে যাওয়ার পথে বড় আঁচড়া সরকারি প্রাথমিক বিদ্যালয়ের সামনে যশোর-বেনাপোল মহাসড়ক পার হওয়ার সময় একটি ট্রাক আনিকাকে চাপা দিয়ে চলে যায়। এতে সে গুরুতর আহত হয়। স্থানীয় লোকজন তাকে উদ্ধার করে শার্শা উপজেলা স্বাস্থ্য কমপ্লেক্সে নিয়ে যান। সেখান থেকে যশোর ২৫০ শয্যাবিশিষ্ট জেনারেল হাসপাতালে নেওয়া হলে চিকিৎসক তাকে মৃত ঘোষণা করেন। এ ঘটনায় বেনাপোল বন্দর থানায় মামলা হয়েছে। পুলিশ চালককে গ্রেপ্তার করে কারাগারে পাঠিয়েছে। ট্রাকটিও জব্দ করা হয়েছে।",Prothom Alo,https://www.prothomalo.com/bangladesh/district/tr9qxymvde
"সৌদি আরবে সড়ক দুর্ঘটনায় বাংলাদেশি এক পরিবারের ৩ জন নিহত, দুজন হাসপাতালে","সৌদি আরবের দাম্মামে সড়ক দুর্ঘটনায় বাংলাদেশি একটি পরিবারের তিনজন নিহত হয়েছেন। গতকাল শনিবার মক্কা থেকে ওমরাহ শেষে দাম্মামে ফেরার পথে আল কাসিম এলাকায় দুর্ঘটনাটি ঘটে বলে জানিয়েছেন তাঁদের পরিবারের সদস্যরা। দুর্ঘটনায় আহত হয়েছেন দুজন।দুর্ঘটনায় নিহত ব্যক্তিরা হলেন ফরিদপুর শহরের দক্ষিণ ঝিলটুলী মহল্লার মোবাররক শেখ (৪৬), তাঁর ছেলে তানজিল আবদুল্লাহ মাহি (১৭) ও ছোট মেয়ে মাহিয়া (১৩)। আহত ব্যক্তিরা হলেন মোবাররকের স্ত্রী আফরোজা বেগম ওরফে সিমা (৩৬) ও মেয়ে মিথিলা আক্তার ওরফে মীম (২০)। তাঁরা সবাই সৌদি আরবের দাম্মামে থাকতেন। আজ রোববার দুপুরে ফরিদপুর শহরে নিহত ব্যক্তিদের বাড়িতে গিয়ে দেখা যায়, পরিবারের তিন সদস্যকে হারিয়ে বিলাপ করছিলেন মোবাররকের বাবা শেখ মোহাম্মদ আলী (৭৫) ও মা আলেয়া বেগম (৬৫)। ওই পরিবারের সদস্যদের সঙ্গে কথা বলে জানা গেছে, মোবাররক ২৫ বছর ধরে সৌদি আরবের দাম্মাম শহরে থাকতেন। সেখানে তিনি একটি ওয়ার্কশপের ব্যবসা করতেন। স্ত্রী–সন্তানেরা তাঁর কাছেই থাকতেন। বড় মেয়ে মিথিলা কিছুদিনের মধ্যেই উচ্চশিক্ষার জন্য কানাডা যাবেন। সে জন্য পরিবারের সবাইকে নিয়ে ওমরাহ পালন করতে দাম্মাম থেকে মক্কায় যান মোবাররক। ওমরাহ শেষে একটি ল্যান্ডক্রুজার নিজেই চালিয়ে সবাইকে নিয়ে দাম্মামে ফিরছিলেন মোবাররক। শনিবার সৌদি আরবের স্থানীয় সময় ভোর সাড়ে চারটার দিকে আল কাসিম এলাকায় পেছন থেকে একটি গাড়ি মোবাররকের গাড়িকে অতিক্রম করতে গিয়ে ধাক্কা দেয়। এ সময় ল্যান্ডক্রুজারটি সড়কে কয়েকবার ডিগবাজি খায়। ঘটনাস্থলেই মোবাররক, তানজিল ও মাহিয়ার মৃত্যু হয়। আহত অবস্থায় আফরোজা ও তাঁর মেয়ে মিথিলাকে সৌদি আরবের একটি হাসপাতালে ভর্তি করা হয়। তাঁরা এখনো চিকিৎসাধীন। মোবাররকের ভাই রায়হান শেখ (৪৩) বলেন, বুধবার রাতে তাঁকে ফোন করেছিলেন ভাই। জানিয়েছিলেন মক্কায় যাচ্ছেন ওমরাহ করতে। এরপর ভাইয়ের সঙ্গে আর কথা হয়নি। শনিবার বিকেল তিনটার দিকে সৌদি আরব থেকে পরিচিত একজন এ দুর্ঘটনার কথা জানান।ফরিদপুর শহরের দক্ষিণ ঝিলটুলী মহল্লার বাসিন্দা শেখ মোহাম্মদ আলী ও আলেয়া বেগম দম্পতির পাঁচ সন্তানের মধ্যে মোবাররক ছিলেন দ্বিতীয়। তাঁদের আদি বাড়ি চরভদ্রাসন এলাকার গাজীরটেক ইউনিয়নের হোসেনপুরে। ৩০ বছর আগে পদ্মার ভাঙনে বসতঘর বিলীন হলে ফরিদপুর শহরে আসেন তাঁরা। মোবাররক সৌদি আরবে যাওয়ার পর তাঁদের পরিবারে আর্থিক সচ্ছলতা আসে। তিনতলা একটি বাড়ি তৈরি করেন তিনি। মোবাররকের বাবা মোহাম্মদ আলী কাঁদতে কাঁদতে বলেন, ‘আমার কী সর্বনাশ হয়ে গেল। আমি কী অন্যায় করেছিলাম যে জন্য ছেলে ও নাতি-নাতনির মৃত্যুর খবর শুনতে হলো।’ তিনি আরও বলেন, ‘আমার বাবা (ছেলে) ও তাঁর দুই সন্তানের লাশ দেশে এনে কবর দিতে চাই। এ ব্যাপারে আমি সরকারের সাহায্য চাই।’",Prothom Alo,https://www.prothomalo.com/bangladesh/district/ovipulovpr
"মিরপুরে দুই বাসের পাল্লাপাল্লি, মাঝে চাপা পড়ে প্রাণ গেল চালকের সহকারীর","রাজধানীর মিরপুরে দুই বাসের পাল্লাপাল্লিতে প্রাণ গেছে চালকের এক কিশোর সহকারীর। সে দুই বাসের মাঝে চাপা পড়ে নিহত হয়েছে। আজ রোববার সকাল আটটার দিকে মিরপুর ১ নম্বর এলাকায় এ ঘটনা ঘটে।নিহত ওই কিশোরের নাম জিসান (১৭)। সে আবদুল্লাহপুর থেকে মোহাম্মদপুরগামী পরিস্থান পরিবহনের একটি বাসের চালকের সহকারী ছিল।  জিসানের গ্রামের বাড়ি ভোলার বোরহানউদ্দিন উপজেলার জয়া গ্রামে। তার বাবার নাম মো. মনির হোসেন। জিসান পরিবারের সঙ্গে মিরপুর শেওড়াপাড়া এলাকায় থাকত।ঘটনার পর গুরুতর আহত অবস্থায় জিসানকে ঢাকা মেডিকেল কলেজ হাসপাতালে নিয়ে আসা হয়। পরে কর্তব্যরত চিকিৎসক দুপুর সাড়ে ১২টার দিকে তাকে মৃত ঘোষণা করেন। হাসপাতালে পরিস্থান পরিবহনের অন্য একটি বাসের চালক তোফাজ্জল হোসেন জানান, সকালে পরিস্থান পরিবহনের বাসটি আবদুল্লাহপুর থেকে মোহাম্মদপুরে যাচ্ছিল। বাসটি মিরপুর ১ নম্বরে দাঁড়িয়ে যাত্রী ওঠাচ্ছিল। এ সময় প্রজাপতি পরিবহনের একটি বাস তাদের বাসের পাশাপাশি চলে আসে। তখন পরিস্থান বাসটি চলতে শুরু করে। জিসান বাসে ওঠার সময় প্রজাপতি ও পরিস্থান বাসের মাঝে চাপা পড়ে গুরুতর আহত হয়। তোফাজ্জল আরও জানান, আহত অবস্থায় জিসানকে প্রথমে জাতীয় অর্থোপেডিক হাসপাতাল ও পুনর্বাসন প্রতিষ্ঠানে (পঙ্গু হাসপাতাল) নেওয়া হয়েছিল।মিরপুর থানার ভারপ্রাপ্ত কর্মকর্তা মোহাম্মদ মহসীন প্রথম আলোকে বলেন, ঘটনার পরপরই পরিস্থান ও প্রজাপতি পরিবহনের দুটি বাস জব্দ ও দুই চালককে আটক করা হয়েছে।জিসানে মরদেহ মর্গে রাখা হয়েছে বলে জানান ঢাকা মেডিকেল কলেজ হাসপাতালের পুলিশ ফাঁড়ির পরিদর্শক মো. বাচ্চু মিয়া।",Prothom Alo,https://www.prothomalo.com/bangladesh/capital/x0cmle3kx5
"চলন্ত গাড়ির ওপরে গিয়ে পড়ল কনটেইনার, ৫ আরোহী বেঁচে আছেন","চট্টগ্রামের সীতাকুণ্ডের ফৌজদারহাট ক্যাডেট কলেজ এলাকায় প্রাইভেট কারের ওপর ছিটকে পড়ে ৪০ টন ওজনের একটি কনটেইনার। আজ শনিবার সকাল ১০টার দিকে ঢাকা-চট্টগ্রাম মহাসড়কের ঢাকামুখী লেনে এ দুর্ঘটনা ঘটে। সৌভাগ্যক্রমে প্রাণে বেঁচে যান গাড়ির ভেতরে থাকা পাঁচ আরোহী। আহত অবস্থায় তাঁদের উদ্ধার করে চট্টগ্রাম মেডিকেল কলেজ হাসপাতালে পাঠানো হয়েছে। দুর্ঘটনাকবলিত প্রাইভেট কার ও লরি আটক করেছে হাইওয়ে পুলিশ।প্রত্যক্ষদর্শী ব্যক্তিরা বলেন, সকালে কনটেইনারবাহী লরিটি সড়ক বিভাজকে ধাক্কা খায়। এ সময় পাশ দিয়ে প্রাইভেট কারে পাঁচ আরোহী যাচ্ছিলেন। ধাক্কা খেয়ে লরিতে থাকা মালবাহী কনটেইনার ছিটকে পড়ে পাশের গাড়ির ওপর। এতে গাড়ির ভেতরে চাপাপড়া যাত্রীরা আর্তনাদ করতে থাকেন। প্রায় ৪০ মিনিট পর হাইওয়ে পুলিশের সদস্যরা ঘটনাস্থল থেকে লরিটি সরিয়ে আহত ব্যক্তিদের উদ্ধার করেন। বারআউলিয়া হাইওয়ে থানার উপপরিদর্শক উজ্জ্বল ঘোষ প্রথম আলোকে বলেন, লরিটি কেডিএস কোম্পানির মালামাল বহন করছিল। যেভাবে দুর্ঘটনা ঘটেছে, তাতে কেউ বাঁচার কথা নয়। যাত্রীদের ভাগ্য ভালো। গাড়ির চালকসহ আহত পাঁচজনকে উদ্ধার করে চট্টগ্রাম মেডিকেল কলেজ হাসপাতালে পাঠানো হয়েছে। ঘটনাটি তদন্ত করে আইনগত ব্যবস্থা নেওয়া হবে বলে জানান তিনি।",Prothom Alo,https://www.prothomalo.com/bangladesh/district/x3shpz5ynm
কাপাসিয়ায় বাবার কবরের পাশে শায়িত সাংবাদিক মঞ্জুর হোসেন,"সড়ক দুর্ঘটনায় নিহত গাজীপুরের কাপাসিয়া উপজেলার জ্যেষ্ঠ সাংবাদিক মঞ্জুর হোসেনকে (মিলন) তাঁর বাবার কবরের পাশে শায়িত করা হয়েছে। গতকাল শুক্রবার রাত ১০টার দিকে তাঁর দাফন সম্পন্ন হয়। এ সময় কবরস্থানের পাশে ও সড়কে তাঁর বন্ধু, সহকর্মীসহ বিভিন্ন শ্রেণি-পেশার মানুষ ভিড় জমান।এর আগে গতকাল রাত সাড়ে ৯টার দিকে মঞ্জুর হোসেনের বাড়িসংলগ্ন পাবোর উচ্চবিদ্যালয় মাঠে তাঁর দ্বিতীয় জানাজা অনুষ্ঠিত হয়। জানাজায় তাঁর ভাই, পরিবারের লোকজনসহ স্বজন ও পাড়াপ্রতিবেশীরা অংশ নেন। এ ছাড়া উপস্থিত ছিলেন কাপাসিয়া উপজেলা পরিষদের চেয়ারম্যান আমানত হোসেন, কাপাসিয়া সদর ইউনিয়ন পরিষদের চেয়ারম্যান শাখাওয়াত হোসেন প্রধান, কাপাসিয়া উপজেলা বিএনপির সাধারণ সম্পাদক খন্দকার আজিজুর রহমানসহ আওয়ামী লীগ ও বিএনপির বিভিন্ন পর্যায়ের নেতা-কর্মী ও সাংবাদিক সহকর্মীরা। আরও পড়ুনকাপাসিয়ায় ট্রাকের চাপায় সাংবাদিক নিহত গতকাল শুক্রবার সকাল ১০টার দিকে একটি বালুভর্তি ট্রাকের চাপায় নিহত হন মঞ্জুর হোসেন (৫৮)। তিনি গাজীপুর থেকে প্রকাশিত সাপ্তাহিক পত্রিকা গাজীপুর দর্পণ-এর সম্পাদক ও প্রকাশক ছিলেন। এ ছাড়া তিনি দৈনিক ভোরের দর্পণ ও দৈনিক করতোয়ার গাজীপুর প্রতিনিধি ছিলেন। একই সঙ্গে তিনি গাজীপুর সিটি প্রেসক্লাবের সভাপতি ছিলেন। তাঁর সাংবাদিকজীবনের শুরু ১৯৯০ সালের দিকে। এরপর বিভিন্ন সময় দৈনিক দিনকাল, দৈনিক সমকাল, দৈনিক যুগান্তর, বৈশাখী টেলিভিশনসহ বিভিন্ন সংবাদমাধ্যমে কাজ করেছেন। তাঁর বাড়ি কাপাসিয়া উপজেলার পাবোর গ্রামে। স্বজনেরা জানিয়েছেন, কাজের সূত্রে মঞ্জুর হোসেন গাজীপুর শহরে থাকতেন। গতকাল সকালে শহর থেকে নিজ বাড়ির উদ্দেশে মোটরসাইকেলে করে রওনা দেন তিনি। কাপাসিয়া উপজেলার কাপাসিয়া-ভাকুয়াদি সড়কের কোটবাজালিয়া এলাকায় পৌঁছালে বিপরীত দিক থেকে আসা একটি দ্রুতগতির ট্রাক তাঁকে চাপা দেয়। এতে তাঁর শরীরের বেশির ভাগ অংশ ট্রাকের চাকায় পিষ্ট হয়। ঘটনাস্থলেই মারা যান তিনি।তবে তাঁর স্ত্রী রিমিন আক্তারের অভিযোগ, এটা পরিকল্পিত হত্যা। তাঁর স্বামীকে ইচ্ছাকৃতভাবে ট্রাকচাপা দিয়ে হত্যা করা হয়েছে। তিনি এ ঘটনার সুষ্ঠু বিচার চান।",Prothom Alo,https://www.prothomalo.com/bangladesh/district/i2ddmfg3d6
"সাংবাদিক মঞ্জুরের দুই মেয়ের কান্না থামছে না, ট্রাকচাপার ঘটনাকে হত্যা বলছেন স্ত্রী","দুই মেয়ে কেঁদে চলেছে অবিরত। কাঁদছেন স্বজন ও পাড়া-প্রতিবেশীরাও। রিমিন আক্তারের সেদিক মন নেই। তাঁর চোখে ছলছল করছে পানি, তবে কোথায় যেন আটকে গেছেন তিনি। একপর্যায়ে যেন সংবিৎ ফিরে পেলেন, এ সময় রিমিন আক্তারের গাল বেয়ে ঝরে পড়ল চোখের পানি। রিমিন বললেন, ‘সকালে দুই মেয়েকে নিয়ে আমার বাবার বাড়ি গিয়েছিলাম। তিনি (মঞ্জুর) ঘর থেকে আমাদের সুন্দরভাবে বিদায় দিয়েছেন। বাবার বাড়ি পৌঁছার পর কয়েকবার মঞ্জুরের সঙ্গে মোবাইলে কথাও হয়েছে। কিন্তু এর মধ্যেই একটি ফোনকলে জানতে পারি, তিনি (স্বামী) সড়ক দুর্ঘটনায় মারা গেছেন। এটা শোনামাত্রই আমার পুরো পৃথিবীটা অন্ধকার হয়ে গেছে। মুহূর্তেই সব শেষ। পুরো পরিবার নিয়ে এখন আমি অথই সাগরে।’ কথার মধ্যেই কিছুটা সময়ের জন্য আবারও যেন কোথায় যেন হারিয়ে গেলেন রিমিন আক্তার। এরপর আবার বলতে লাগলেন, ‘মেয়েটা এসএসসিতে জিপিএ-৫ পেয়েছে। তাতে তিনি (স্বামী) কী খুশি। মেয়ে কোথায় ভর্তি হবে, কীভাবে পড়বে—এসব নানা বিষয় নিয়ে কয়েক দিন ধরে আলোচনা করছিলেন। কিন্তু এখন হঠাৎ করেই নাই হয়ে গেলেন তিনি। এটা ভাবতেই মেয়েরা কান্নায় ভেঙে পড়ছে। অনিশ্চিত হয়ে পড়েছে মেয়েটার লেখাপড়াও।’ তাঁদের সান্ত্বনা দিতে এসে কাঁদছেন স্বজন ও পাড়া-প্রতিবেশীরাও। আরও পড়ুনকাপাসিয়ায় ট্রাকের চাপায় সাংবাদিক নিহত আজ শুক্রবার সকাল ১০টার দিকে গাজীপুরের কাপাসিয়ায় একটি বালুভর্তি ট্রাকচাপায় নিহত হন গাজীপুরের জ্যেষ্ঠ সাংবাদিক মঞ্জুর হোসেন (৫৮)। তিনি গাজীপুর থেকে প্রকাশিত সাপ্তাহিক পত্রিকা গাজীপুর দর্পণ-এর সম্পাদক ও প্রকাশক ছিলেন। এ ছাড়া তিনি দৈনিক ভোরের দর্পণ ও দৈনিক করতোয়ার গাজীপুর প্রতিনিধি ছিলেন। একই সঙ্গে তিনি গাজীপুর সিটি প্রেসক্লাবের সভাপতি ছিলেন। তাঁর বাড়ি কাপাসিয়া উপজেলার পাবোর গ্রামে। স্বজনেরা জানিয়েছেন, কাজের সূত্রে মঞ্জুর হোসেন গাজীপুর শহরে থাকতেন। আজ সকালে শহর থেকে নিজ বাড়ির উদ্দেশে মোটরসাইকেলে করে রওনা দেন তিনি। কাপাসিয়া উপজেলার কাপাসিয়া-ভাকুয়াদি সড়কের কোটবাজালিয়া এলাকায় পৌঁছালে বিপরীত দিক থেকে আসা একটি দ্রুতগতির ট্রাক তাঁকে চাপা দেয়। এতে তাঁর শরীরের বেশির ভাগ অংশ ট্রাকের চাকায় পিষ্ট হয়। ঘটনাস্থলেই মারা যান তিনি। রিমিন আক্তার নিজে অসুস্থ, মেয়েরাও এখনো অপ্রাপ্তবয়স্ক। তাদের স্বাবলম্বী হতে এখনো অনেকটা পথ বাকি। মঞ্জুর হোসেন ছিলেন পুরো পরিবারের অবলম্বন। মঞ্জুর হোসেনের পরিবারে স্ত্রী, দুই মেয়েসহ রয়েছেন বৃদ্ধ মা। গাজীপুরের জয়দেবপুর-কাপাসিয়া সড়কের পাবোর মোড় থেকে খানিকটা পশ্চিম দিকে এগোলে মঞ্জুর হোসেনের বাড়ি। শুক্রবার বিকেল চারটার দিকে ওই বাড়িতে গিয়ে দেখা যায়, পুরো পরিবারে চলছে মাতম। উঠানে ভিড় করেছেন মঞ্জুর হোসেনের বন্ধু, সহকর্মী ও পাড়া-প্রতিবেশীরা। এর মধ্যেই দুই মেয়ে মেহরিন মঞ্জুর ইকরা (১৭) ও মিনহা মঞ্জুর সারার (১০) কান্নার শব্দ ঘর থেকে আসছিল বাইরে। রিমিন আক্তার নিজে অসুস্থ, মেয়েরাও এখনো অপ্রাপ্তবয়স্ক। তাদের স্বাবলম্বী হতে এখনো অনেকটা পথ বাকি। মঞ্জুর হোসেন ছিলেন পুরো পরিবারের অবলম্বন। বিভিন্ন সংবাদমাধ্যমে কাজ করে তিলে তিলে গড়ে তুলেছিলেন সোনার সংসার। বড় মেয়েটা এবার এসএসসি পাস করেছে। ছোট মেয়েটাও পড়ছে স্কুলে। টেনেটুনে বেশ ভালোই চলছিল সংসার। কিন্তু এক মুহূর্তের সড়ক দুর্ঘটনায় সব পাল্টে গেল। রিমিন আক্তার অভিযোগ করে বলেন, ‘এটা পরিকল্পিত হত্যা। আমার স্বামীকে ট্রাকচাপা দিয়ে হত্যা করা হয়েছে। আমি এর সুষ্ঠু বিচার চাই।’ ছেলের মৃত্যুর খবর শোনার পর থেকে অসুস্থ হয়ে পড়েছেন বৃদ্ধ মা হাফেজা খাতুন (৭৪)। বিছানা থেকে উঠতে পারছিলেন না ছেলে হারানোর শোকে। স্বজন ও পাড়া-প্রতিবেশীরা সান্ত্বনা দিচ্ছেন, কিন্তু মায়ের মন তাতে কি আর মানে। বিলাপ করে বলছিলেন, ‘আমি আর কিছু চাই না, শুধু চাই আমার ছেলেরে। তোমরা আমার বুকের মানিককে আইনা দাও। ও আল্লাহ, আমার কী সর্বনাশ হইয়্যা গেল। এহন আমার পোলার বউ, মাইয়্যাগরে ক্যাডায় দেখব। আমি আমার পোলার হত্যার বিচার চাই।’ ",Prothom Alo,https://www.prothomalo.com/bangladesh/district/qidmajk75c
কাপাসিয়ায় ট্রাকের চাপায় সাংবাদিক নিহত,"গাজীপুরের কাপাসিয়া উপজেলার ট্রাকের চাপায় একজন একজন সাংবাদিক নিহত হয়েছেন। আজ শুক্রবার সকাল ১০টার দিকে উপজেলার কোটবাজালিয়া গ্রামে কাপাসিয়া-ভাকুয়াদি সড়কে এ দুর্ঘটনা ঘটে। নিহত সাংবাদিকের নাম মঞ্জুর হোসেন ওরফে মিলন (৫৮)।মঞ্জুর হোসেনের বাড়ি উপজেলার পাবোর গ্রামে। তিনি গাজীপুর থেকে প্রকাশিত সাপ্তাহিক পত্রিকা ‘গাজীপুর দর্পণ’ এর সম্পাদক ও প্রকাশক ছিলেন। এ ছাড়া দৈনিক ভোরের দর্পণের গাজীপুর প্রতিনিধি ছিলেন। একই সঙ্গে তিনি গাজীপুর সিটি প্রেসক্লাবের সভাপতি ছিলেন। স্বজনেরা জানিয়েছেন, কাজের সূত্রে মঞ্জুর হোসেন গাজীপুর শহরে থাকতেন। আজ সকালে শহর থেকে নিজ বাড়ির উদ্দেশে মোটরসাইকেলে করে রওনা দেন তিনি। কাপাসিয়া উপজেলার কাপাসিয়া-ভাকুয়াদি সড়কের কোটবাজালিয়া এলাকায় পৌঁছালে বিপরীত দিক থেকে আসা একটি দ্রুতগতির ট্রাক তাঁকে চাপা দেয়। এতে তাঁর শরীরের বেশির ভাগ অংশ ট্রাকের চাকায় পিষ্ট হয়। ঘটনাস্থলেই মারা যান তিনি। কাপাসিয়া থানার ভারপ্রাপ্ত কর্মকর্তা এ এইচ এম লুৎফুল কবির প্রথম আলোকে বলেন, চাপা দেওয়া ট্রাকটি পুলিশের হেফাজতে আছে। দুর্ঘটনার পর চালক পালিয়ে গেছেন। এ ঘটনায় আইনগত ব্যবস্থা নেওয়া হচ্ছে।",Prothom Alo,https://www.prothomalo.com/bangladesh/district/hhxp9g4o9i
হাওরে বেড়াতে যাওয়ার পথে মাইক্রোবাসের চাকা ফেটে কাভার্ড ভ্যানের সঙ্গে সংঘর্ষে নিহত ২,"গাজীপুর মহানগরী কোনাবাড়ী উড়ালসড়কের পূর্ব পাশে বাইমাইল এলাকায় সড়ক দুর্ঘটনায় মাইক্রোবাসের দুই যাত্রী নিহত হয়েছেন। আজ শুক্রবার সকাল সাতটার দিকে এ দুর্ঘটনায় আহত হয়েছেন আরও আটজন। ১০ জনের দলটি মাইক্রোবাস ভাড়া করে গাজীপুর মহানগরীর কাশিমপুর বেক্সিমকো এলাকা থেকে হাওর দেখতে কিশোরগঞ্জের নিকলীতে যাচ্ছিলেন।নিহত দুজন হলেন মো. শাহ আলম (৩০) ও জুয়েল মিয়া (৩২)। শাহ আলম নীলফামারী সদর থানার দারোয়ানী গ্রামের রাশিদুল ইসলামের ছেলে। তিনি বেক্সিমকো ইন্ডাস্ট্রিয়াল কারখানার মেকানিক্যাল পদে চাকরি করতেন। জুয়েল মিয়ার বিস্তারিত পরিচয় পাওয়া যায়নি। এলাকাবাসী ও পুলিশ জানায়, কাশিমপুর থানাধীন বেক্সিমকো এলাকার আশপাশের কারখানার ১০ শ্রমিক একটি মাইক্রোবাস ভাড়া করে কিশোরগঞ্জের নিকলী হাওরে বেড়াতে যাওয়ার উদ্দেশ্যে বের হয়। শুক্রবার সকাল সাতটার দিকে ঢাকা-টাঙ্গাইল মহাসড়কের কোনাবাড়ী উড়ালসড়ক অতিক্রম করার পর বাইমাইল এলাকায় পৌঁছালে চলন্ত মাইক্রোবাসের চাকা ফেটে গিয়ে পাশে দাঁড়িয়ে থাকা একটি কাভার্ড ভ্যানের সঙ্গে সংঘর্ষ হয়। এতে মাইক্রোবাসটি সামনে ও পাশে দুমড়েমুচড়ে যায়। এতে ঘটনাস্থলেই মাইক্রোবাসে থাকা দুই যাত্রী নিহত হন। এ ঘটনায় কমপক্ষে আটজন আহত হয়েছেন। আশপাশের লোকজন আহত ব্যক্তিদের উদ্ধার করে স্থানীয় বিভিন্ন হাসপাতাল ও ক্লিনিকে নিয়ে ভর্তি করেন। খবর পেয়ে কোনাবাড়ী থানার পুলিশ নিহত ব্যক্তিদের লাশ উদ্ধার করে হেফাজতে রেখেছে। কোনাবাড়ী থানার উপপরিদর্শক (এসআই) আবুল কাশেম জানান, হতাহত ব্যক্তিদের বিস্তারিত পরিচয় এখনো পাওয়া যায়নি। তবে তাঁরা সবাই কারখানায় কাজ করেন। শুক্রবার ছুটির দিনে তাঁরা মাইক্রোবাস নিয়ে নিকলী হাওর এলাকায় বেড়াতে যাচ্ছিলেন। মাইক্রোবাসটি আটক করা হয়েছে, তবে চালককে পাওয়া যায়নি। ধারণা করা হচ্ছে, চালক পালিয়ে গেছেন।",Prothom Alo,https://www.prothomalo.com/bangladesh/district/ptw1st4rhm
রাজধানীর দোলাইরপাড়ে সড়ক দুর্ঘটনায় ভ্যানচালক নিহত,"রাজধানীর দোলাইরপাড়ে সড়ক দুর্ঘটনায় এক ভ্যানচালক নিহত হয়েছেন। আজ বৃহস্পতিবার দুপুরের দিকে এ দুর্ঘটনা ঘটে।নিহত ভ্যানচালকের নাম মো. খায়ের মোল্লা (৪৯)। পুলিশ ও হাসপাতাল সূত্র জানায়, রাজধানীর পোস্তাগোলা থেকে ইস্পাতের পাত ও লোহার অ্যাঙ্গেল ভ্যানে নিয়ে যাত্রাবাড়ীতে যাচ্ছিলেন চালক খায়ের। দোলাইরপাড়ে যাত্রীবাহী একটি বাস খায়েরের ভ্যানটিকে পেছন দিক থেকে ধাক্কা দেয়। তিনি তাঁর ভ্যানের সামনে থাকা ট্রাকের সঙ্গে গিয়ে সজোরে ধাক্কা খান। এতে গুরুতর আহত হন খায়ের। তাঁকে রক্তাক্ত অবস্থায় উদ্ধার করে ঢাকা মেডিকেল কলেজ হাসপাতালে নেওয়া হয়। সেখানে তাঁকে মৃত ঘোষণা করেন কর্তব্যরত চিকিৎসক। যাত্রাবাড়ী থানার উপপরিদর্শক (এসআই) নিজাম উদ্দিন প্রথম আলোকে বলেন, নড়াইল পরিবহন নামের যাত্রীবাহী বাসটিকে জব্দ করা হয়েছে। তবে বাসের চালক পালিয়ে গেছেন।খায়ের পরিবার নিয়ে পোস্তগোলা এলাকায় থাকতেন। তাঁর গ্রামের বাড়ি যশোরের কোতোয়ালি থানা এলাকায়। তাঁর বাবা কাঞ্চন মোল্লা। খায়েরের স্ত্রী ও দুই ছেলে আছে। খায়েরের স্ত্রী শিরিনা বেগম ও ছেলে শাহিন মোল্লা ঢাকা মেডিকেল কলেজ হাসপাতালে বিলাপ করছিলেন। পরে তাঁরা প্রথম আলোকে বলেন, আজ সকাল ১০টার দিকে বাসা থেকে খাবার খেয়ে ভ্যান নিয়ে বের হয়েছিলেন খায়ের। পোস্তগোলা থেকে মালামাল নিয়ে যাত্রাবাড়ীতে যাওয়ার কথা ছিল তাঁর। পরে তাঁরা দুর্ঘটনার খবর পেয়ে হাসপাতালে আসেন।",Prothom Alo,https://www.prothomalo.com/bangladesh/capital/zjptss8uwd
অসুস্থ স্বজনকে দেখতে যাওয়ার পথে কাভার্ড ভ্যানের ধাক্কায় স্বামী-স্ত্রী নিহত,"পঞ্চগড়ের তেঁতুলিয়া উপজেলায় অসুস্থ স্বজনকে দেখতে যাওয়ার পথে কাভার্ড ভ্যানের ধাক্কায় মোটরসাইকেল আরোহী দম্পতি নিহত হয়েছেন। গতকাল বুধবার রাত ৮টার দিকে উপজেলার দেবনগর ইউনিয়নের বাসামোড় এলাকায় পঞ্চগড়-বাংলাবান্ধা মহাসড়কে এ ঘটনা ঘটে।নিহত দুজন হলেন নুর ইসলাম (৪৮) ও তাঁর স্ত্রী জোসনা বেগম (৪২)। তাঁরা তেঁতুলিয়া উপজেলার দেবনগর ইউনিয়নের শিবচণ্ডী এলাকার বাসিন্দা। তাঁদের দুই ছেলে ও এক মেয়ে আছে।নিহত নুর ইসলামের ভাগনে জাহিরুল ইসলাম বলেন, ‘গতকাল সন্ধ্যার পর আমার মামা-মামি তেঁতুলিয়া হাসপাতালে এক অসুস্থ আত্মীয়কে দেখতে যাচ্ছিলেন। পথে একটি কাভার্ড ভ্যান তাঁদের ধাক্কা দেওয়ায় দুজনই মারা গেছেন। এভাবে একসঙ্গে দুজনের মৃত্যু খুবই কষ্টের। তাঁদের তিন ছেলে–মেয়ে এতিম হয়ে গেল।’ স্বজন ও পুলিশ সূত্রে জানা যায়, নুর ইসলামের ভায়রা (শ্যালিকার স্বামী) অসুস্থতার কারণে তেঁতুলিয়া উপজেলা স্বাস্থ্য কমপ্লেক্সে চিকিৎসাধীন। গতকাল রাতে তাঁকে দেখতে বাড়ি থেকে মোটরসাইকেলে স্ত্রী জোসনা বেগমকে নিয়ে তেঁতুলিয়া স্বাস্থ্য কমপ্লেক্সে যাচ্ছিলেন নুর ইসলাম। তাঁরা উপজেলার নিজবাড়ি-বাসামোড় এলাকায় পৌঁছালে তেঁতুলিয়া থেকে আসা পঞ্চগড়গামী একটি কাভার্ড ভ্যান তাঁদের ধাক্কা দেয়। এতে মোটরসাইকেল থেকে স্বামী-স্ত্রী সড়কের ওপর ছিটকে পড়ে গুরুতর আহত হন। খবর পেয়ে তেঁতুলিয়া হাইওয়ে থানা-পুলিশ ঘটনাস্থল থেকে দুজনকে উদ্ধার করে পঞ্চগড় আধুনিক সদর হাসপাতালে নিয়ে গেলে কর্তব্যরত চিকিৎসক তাঁদের মৃত ঘোষণা করেন। তেঁতুলিয়া হাইওয়ে থানার ভারপ্রাপ্ত কর্মকর্তা জাকির হোসেন মোল্লা বলেন, নিহত স্বামী-স্ত্রীর লাশ পরিবারের আবেদনের পরিপ্রেক্ষিতে ময়নাতদন্ত ছাড়াই স্বজনদের কাছে হস্তান্তর করা হয়েছে। জব্দ করা হয়েছে ক্ষতিগ্রস্ত মোটরসাইকেল ও কাভার্ড ভ্যান। আর কাভার্ড ভ্যানের চালক নজরুল ইসলামকে (৩২) আটক করা হয়েছে। এ ঘটনায় মামলা প্রক্রিয়াধীন।",Prothom Alo,https://www.prothomalo.com/bangladesh/district/fll20p3nrg
নরসিংদীতে সড়ক দুর্ঘটনায় অটোরিকশার চালকসহ তিনজন নিহত,"নরসিংদীর শিবপুরে ঢাকা-সিলেট মহাসড়কে অজ্ঞাত যানের ধাক্কায় সিএনজিচালিত অটোরিকশার চালকসহ তিনজন নিহত হয়েছেন। গতকাল বুধবার দিবাগত রাত ১২টার দিকে শিবপুরের সৈয়দনগরের ফিডার রোডসংলগ্ন মহাসড়কে এ দুর্ঘটনা ঘটে। এ সময় অটোরিকশাটি মহাসড়কে উঠতে যাচ্ছিল।নিহত তিনজন হলেন ফরিদপুরের নগরকান্দার তোতা মুন্সীর ছেলে শাহিন হোসেন (২৮), শিবপুরের পালপাড়া এলাকার মো. রুকন উদ্দীনের ছেলে জজ মিয়া (২৩) এবং কামারগাঁও এলাকার মো. নজরুল ইসলামের ছেলে অটোরিকশাচালক নাসির উদ্দীন (২৫)। অটোরিকশায় তাঁরা তিনজনই ছিলেন। ফায়ার সার্ভিস ও হাইওয়ে পুলিশ সূত্র জানায়, দুজন যাত্রী নিয়ে অটোরিকশাটি ইটাখোলার দিকে যাচ্ছিল। সৈয়দনগরের ফিডার রোড ধরে এগিয়ে আসা অটোরিকশাটি রাত ১২টার দিকে মহাসড়কে উঠতে যাচ্ছিল। এ সময় অজ্ঞাত কোনো যানবাহন অটোরিকশাটিকে ধাক্কা দিয়ে পালিয়ে যায়।এতে অটোরিকশাটি মহাসড়কে ছিটকে পড়ে ঘটনাস্থলেই চালক নাসির উদ্দীনের মৃত্যু হয়। স্থানীয় লোকজন গুরুতর আহত অবস্থায় শাহিন হোসেন ও জজ মিয়াকে উদ্ধার করে ১০০ শয্যাবিশিষ্ট নরসিংদী জেলা হাসপাতালে পাঠান। সেখানে জরুরি বিভাগে কর্তব্যরত চিকিৎসক তাঁদের মৃত ঘোষণা করেন। তাঁদের মৃত অবস্থায় হাসপাতালে আনা হয়েছিল বলে জানান হাসপাতালের তত্ত্বাবধায়ক এ এন এম মিজানুর রহমান।খবর পেয়ে নরসিংদী ফায়ার সার্ভিস ও হাইওয়ে ফাঁড়ির সদস্যরা ঘটনাস্থলে গিয়ে দুমড়েমুচড়ে যাওয়া অটোরিকশা ও চালকের লাশ উদ্ধার করেন। অন্যদিকে ইটাখোলা হাইওয়ে ফাঁড়ির উপপরিদর্শক মো. আবু খায়ের হাসপাতালে গিয়ে নিহত শাহিন হোসেন ও জজ মিয়ার লাশ উদ্ধার করেন। ইটাখোলা হাইওয়ে ফাঁড়ির উপপরিদর্শক মো. আবু খায়ের জানান, নিহত তিনজনের লাশের সুরতহাল প্রতিবেদন তৈরির পর ময়নাতদন্তের জন্য নরসিংদী সদর হাসপাতালের মর্গে পাঠানো হয়েছে। তাঁদের সঙ্গে থাকা মুঠোফোনের মাধ্যমে পরিচয় শনাক্ত করা হয়। তাঁদের স্বজনেরা এসে বিনা ময়নাতদন্তে লাশ হস্তান্তরের আবেদন করেছেন। পরবর্তী আইনগত ব্যবস্থা প্রক্রিয়াধীন।",Prothom Alo,https://www.prothomalo.com/bangladesh/district/pqdppvzr06
রাজশাহীতে ভটভটি-অটোরিকশা-সাইকেলের ত্রিমুখী সংঘর্ষে তিনজন নিহত,"রাজশাহীর মোহনপুর উপজেলায় গরুবাহী ভটভটি, বাইসাইকেল ও অটোরিকশার ত্রিমুখী সংঘর্ষে তিনজন নিহত হয়েছেন। আজ বুধবার সকাল সোয়া ১০টার দিকে উপজেলার কেশরহাট বাকশৈল এলাকায় রাজশাহী-নওগাঁ মহাসড়কে এ দুর্ঘটনা ঘটে। দুর্ঘটনায় আরও পাঁচজন আহত হয়েছেন।নিহত ব্যক্তিরা হলেন উপজেলার মোহনপুর গ্রামের জাহাঙ্গীর আলম (২৮), সাঁকোয়া গ্রামের আবুল হোসেন (৭৫) ও বাগমারা উপজেলার জিয়াপাড়া গ্রামের গরু ব্যবসায়ী আজিবর রহমান (৪০)। তাঁদের মধ্যে আজিবর ভটভটিতে করে গরু নিয়ে রাজশাহী সিটি হাটে যাচ্ছিলেন। জাহাঙ্গীর ছিলেন অটোরিকশার চালক। আর আবুল হোসেন বাইসাইকেলের আরোহী। দুর্ঘটনায় আহত ব্যক্তিরা হলেন অটোরিকশার যাত্রী মোহনপুরের আমরাইল গ্রামের মজিবর রহমান (৬০) ও তৈয়বুর রহমান (৪৫), গরু ব্যবসায়ী বাগমারার গাঙ্গোপাড়া গ্রামের মো. আনসারুজ্জামান (৮০), জিয়াপাড়া গ্রামের ইব্রাহিম হোসেন (৩২) ও ভটভটিচালক মো. মামুন (৩৫)। তাঁদের মধ্যে মামুনের অবস্থা আশঙ্কাজনক। তাঁদের মোহনপুর উপজেলা স্বাস্থ্য কমপ্লেক্স ও রাজশাহী মেডিকেল কলেজ হাসপাতালে চিকিৎসা দেওয়া হচ্ছে।মোহনপুর থানার উপপরিদর্শক ইব্রাহিম খলিল দুর্ঘটনার বিষয়টি নিশ্চিত করে বলেন, গরুবাহী ভটভটি মহাসড়ক দিয়ে রাজশাহী শহরের দিকে যাচ্ছিল। বিপরীত দিক থেকে অটোরিকশাটি আসছিল। এ সময় ভটভটি ও অটোরিকশার মধ্যে বাইসাইকেলটি ঢুকে পড়ে। এতে ত্রিমুখী সংঘর্ষে ভটভটি উল্টে পাশের নর্দমায় পড়ে যায়। ঘটনাস্থলেই নিহত হন তিনজন। লাশগুলো থানায় নেওয়া হয়েছে। বেলা তিনটায় মোহনপুর থানার ভারপ্রাপ্ত কর্মকর্তা হরিদাস মণ্ডল প্রথম আলোকে বলেন, আহত যাত্রীদের মোহনপুর উপজেলা স্বাস্থ্য কমপ্লেক্সে ভর্তি করা হয়েছে। গুরুতর আহত ভটভটিচালক মামুনকে রাজশাহী মেডিকেল কলেজ হাসপাতালে ভর্তি করা হয়েছে। এ বিষয়ে থানায় একটি দুর্ঘটনার মামলা করা হয়েছে। নিহত যাত্রীদের লাশ স্বজনদের কাছে হস্তান্তরের প্রক্রিয়া চলছে।",Prothom Alo,https://www.prothomalo.com/bangladesh/district/tggrw4noij
"ওভারটেক করতে গিয়ে যাত্রীবাহী বাস খালে, আহত ১২"," নওগাঁর বদলগাছিতে অপর একটি বাসকে ওভারটেক করতে গিয়ে যাত্রীবাহী একটি বাস সড়কের পাশে খালে পড়ে গিয়ে ১২ যাত্রী আহত হয়েছেন। তাঁদের মধ্যে চার নারী উপজেলা স্বাস্থ্য কমপ্লেক্সে জরুরি বিভাগে প্রাথমিক চিকিৎসা নিয়েছেন। আজ মঙ্গলবার সকাল পৌনে ১০টায় নজিপুর-বদলগাছি সড়কের বদলগাছি উপজেলার ফতেজঙ্গপুর সেতুর কাছে এ দুর্ঘটনা ঘটে। আহত ব্যক্তিরা হলেন রিপা পারভিন (১৯), সেলিমা খাতুন (৫৫), রওনক জাহান (২২) ও দীপালি (৩৫)। বদলগাছি উপজেলা স্বাস্থ্য কমপ্লেক্সের জরুরি বিভাগের চিকিৎসা কর্মকর্তা কাবেরী জাহান বলেন, যাত্রীবাহী বাস খালে পড়ে যাত্রীরা আহত হন। তাঁদের মধ্য চারজন হাত-পায়ে আঘাত পেয়েছিলেন। তাঁদের প্রাথমিক চিকিৎসা দেওয়া হয়েছে। দুর্ঘটনায় আহত বাসযাত্রীদের সঙ্গে কথা বলে জানা গেছে, মঙ্গলবার সকালে বাসটি সাপাহার উপজেলার আগ্রাদ্বিগুণ থেকে নওগাঁর উদ্দেশে ছাড়ে। বাসটিতে চালক, সহকারীসহ মোট ১৬ যাত্রী ছিলেন। বাসটি আগ্রাদ্বিগুণ থেকে এসে নজিপুর বাস টার্মিনালে পৌঁছায়। সেখান থেকে বদলগাছির উদ্দেশে বাসটি ছাড়ার পর বেপরোয়া গতিতে চলছিল। বদলগাছি উপজেলার ফতেজঙ্গপুর সেতুর আগে এসে দূরপাল্লার অপর একটি বাসকে ওভারটেক করার সময় পাশের খালে গিয়ে বাসটি পড়ে যায়। চালক ও সহকারী দ্রুত বাস থেকে নেমে পালিয়ে যান। খবর পেয়ে বদলগাছি ফায়ার সার্ভিসের কর্মীরা ঘটনাস্থলে গিয়ে খালের পানিতে পড়া বাসের ভেতর থেকে যাত্রীদের উদ্ধার করেন। তাঁদের মধ্যে চার নারী যাত্রীকে উপজেলা স্বাস্থ্য কমপ্লেক্সে আনা হয়। আহত যাত্রী সেলিমা খাতুন বলেন, ‘নওগাঁয় যাওয়ার জন্য নজিপুর বাস টার্মিনালে এসে বাসটিতে উঠেছিলাম। বাসটিতে মোট ২০-২২ যাত্রী ছিলেন। অনেকেই বিভিন্ন স্থানে নেমে যান। বাসটি নজিরপুর বাস টার্মিনাল ছাড়ার পর বাসচালকের সহকারী বারবার বলছিলেন, “ওস্তাদ জোরে চালান, ওস্তাদ আরও জোরে চালান।” ফতেজঙ্গপুর সেতুর আগে এসে বাসটি ঢাকাগামী একটি বাসকে ওভারটেক করছিল। এ সময় বাসটি সেতুর পূর্ব পাশের বাঁ পাশে খালে এসে পড়ে। বাসের চালক ও সহকারী মুহূর্তের মধ্যে নেমে পালিয়ে যায়। ফায়ার সার্ভিসের লোকজন এসে আমাদের বাসের ভেতর থেকে উদ্ধার করে।’ সকাল সাড়ে ১১টায় ঘটনাস্থলে গিয়ে দেখা গেছে, বাসটি সড়কের পাশে খালে পড়ে আছে। উৎসুক লোকজন সেখানে ভিড় করছিলেন। স্থানীয় বাসিন্দারা জানান, নজিপুর-বদলগাছি সড়ক সংস্কারের কাজ চলছে। সড়কের পাশে মাটি রাখা হয়েছে। যাত্রী ওঠানামা করার সময় বাসগুলো সড়কে অতিরিক্ত সময় নষ্ট করে। এরপর বাসগুলে বেপরোয়া গতিতে চলাচল করে। এতে প্রায় এ সড়কে দুর্ঘটনা ঘটে। স্থানীয় বাসিন্দা আলমগীর হোসেন বলেন, ‘দুর্ঘটনার খবর পেয়ে বাসটি দেখতে ছুটে এসেছি। দেড় ঘণ্টা অতিবাহিত হওয়ার পরও বাসটি ওপরে টেনে তোলা হয়নি। যদি কেউ বাসের ভেতরে থাকে, তাহলে তো জীবিত থাকবে না। বাসটি দ্রুত টেনে ওপরে তোলা উচিত ছিল।’ বদলগাছি ফায়ার সার্ভিস ও সিভিল ডিফেন্সের স্টেশন কর্মকর্তা মহসিন মিয়া প্রথম আলোকে বলেন, ওভারটেক করতে গিয়ে বাসটি সড়কের পাশে খালে পড়ে যায়। আমরা ঘটনা ঘটার পরপরই সেখানে গিয়ে চারজনকে উদ্ধার করে হাসপাতালে পাঠিয়েছি। এ ছাড়া আগেই আরও ছয়-সাতজন বাস থেকে বের হয়ে এসেছে। আমরা বাসটির চারপাশে খুঁজেছি। বাসের ভেতর ও আশপাশে কোনো যাত্রী পাইনি। বাসটি ওপরে তোলা হয়নি।বদলগাছি থানার ওসি মোহাম্মদ আতিয়ার রহমান দেড়টায় প্রথম আলোকে বলেন, খালের পানি থেকে বাসটি ওপরে তোলার কাজ চলছে। যাত্রীরা আহত হলেও কেউ মারা যাননি।",Prothom Alo,https://www.prothomalo.com/bangladesh/district/lyzhz7ds41
"মৃত আত্মীয়ের বাড়ি থেকে ফেরার সময় মা নিহত, মেয়ে আহত","পিরোজপুরের মঠবাড়িয়া উপজেলায় বাসের চাকায় পিষ্ট হয়ে মোটরসাইকেল আরোহী এক নারীর মৃত্যু হয়েছে। এ ঘটনায় তাঁর মেয়েও আহত হন। সোমবার বেলা তিনটার দিকে মঠবাড়িয়া-পাথরঘাটা সড়কের বান্ধবপাড়া নামক স্থানে এ দুর্ঘটনা ঘটে।নিহত নারীর নাম ময়না বেগম (৫০)। তাঁর আহত মেয়ের নাম মালা আক্তার (১৯)। ময়না বেগম ঝালকাঠির কাঁঠালিয়া উপজেলার নেয়ামতি গ্রামের আবদুল হক হাওলাদারের স্ত্রী।  থানা-পুলিশ সূত্রে জানা গেছে, গতকাল রোববার বিকেলে ময়না বেগম এক আত্মীয়ের মৃত্যুর খবর পেয়ে বাবার বাড়ি বরগুনার পাথরঘাটা উপজেলার নাচনাপাড়া গ্রামে যান। সোমবার বিকেলে তিনি মেয়েকে নিয়ে ভাড়ায় চালিত মোটরসাইকেলে নাচনাপাড়া গ্রাম থেকে নিজের বাড়ি ফিরছিলেন। বেলা তিনটার দিকে মঠবাড়িয়া উপজেলার বান্ধবপাড়া এলাকায় ঢাকা থেকে পাথরঘাটাগামী বরিশাল এক্সপ্রেস নামের একটি বাসের সঙ্গে মোটরসাইকেলটির ধাক্কা লাগে। এতে মোটরসাইকেল থেকে ছিটকে সড়কে পড়ে যান ময়না বেগম। এরপর বাসের চাকায় পিষ্ট হয়ে তিনি মারা যান। খবর পেয়ে পুলিশ লাশ উদ্ধার করেছে। আহত মালা আক্তারকে উপজেলা স্বাস্থ্য কমপ্লেক্সে ভর্তি করা হয়েছে।মঠবাড়িয়া থানার ভারপ্রাপ্ত কর্মকর্তা (ওসি) মো. কামরুজ্জামান তালুকদার বলেন, বাসটির চালককে আটক করা হয়েছে। এ ঘটনায় আইনানুগ ব্যবস্থা নেওয়া হচ্ছে।",Prothom Alo,https://www.prothomalo.com/bangladesh/district/a973k9b8dx
মধ্যরাতে নিয়ন্ত্রণ হারিয়ে বাস ঢুকে গেল চালকলের ভেতর,"চালকলের ভেতর রাতে ঘুমিয়ে ছিলেন শ্রমিক শাহ আলম। গভীর রাতে চালকলের টিনের বেড়া ভেঙে ভেতরে ঢুকে যায় একটি যাত্রীবাহী বাস। যাত্রীদের চিৎকার ও বেড়া ভাঙার শব্দে জেগে ওঠেন শাহ আলম। সেখান থেকে দ্রুত সরতে গিয়ে আহত হন তিনি।বগুড়ার ধুনট সদর ইউনিয়নের মাঠপাড়া গ্রামে গতকাল রোববার রাত সাড়ে ১২টার দিকে এ ঘটনা ঘটে। ধুনট-শেরপুর আঞ্চলিক সড়কের পাশে চালকলটির অবস্থান। আহত শাহ আলম (৪০) ধুনট স্বাস্থ্য কমপ্লেক্সে চিকিৎসা নিয়েছেন। বাসের যাত্রীদের মধ্যে অনেকে সামান্য আহত হন। তবে আরও অবস্থা গুরুতর নয়। খবর পেয়ে রোববার রাতেই ঘটনাস্থলে আসে পুলিশ। এর আগেই বাসের চালক, তাঁর সহকারী ও সুপারভাইজার পালিয়ে যান। পুলিশ বাসটি জব্দ করে থানায় নিয়ে আসে। পুলিশ ও স্থানীয় সূত্রে জানা গেছে, রোববার সন্ধ্যায় রংপুর থেকে তিশা পরিবহনের একটি বাস ঢাকার উদ্দেশে রওনা হয়। রাত সাড়ে ১২টার ধুনট-শেরপুর আঞ্চলিক সড়কের মাঠপাড়া এলাকায় চালক নিয়ন্ত্রণ হারিয়ে ফেলেন। বাসটি সড়কসংলগ্ন হায়দার আলীর টিনের বেড়ার চালকলের ভেতর ঢুকে পড়ে। এতে আহত হন চালকলের ভেতর ঘুমিয়ে থাকা শাহ আলম নামের এক শ্রমিক। এ ছাড়া চালকলের পাশে আরেকটি টিনের ঘর ক্ষতিগ্রস্ত হয়। তবে ওই ঘরে কেউ ছিলেন না। আহত শাহ আলমের বাড়ি উপজেলার তারাকান্দি গ্রামে। তিনি বলেন, তিনি অনেকদিন ধরে মাঠপাড়া গ্রামের হায়দার আলীর চালকলে কাজ করেন। রাতে ওই চালকলের ভেতরে ঘুমান। রোববার রাত ১১টার দিকে কাজ শেষ করে চালকলের মেঝেয় ঘুমিয়ে পড়েন। হঠাৎ করে কানে আসে মানুষের চিৎকার ও পল্লী বিদ্যুতের খুঁটি ভাঙার বিকট শব্দ। কোনো কিছু বুঝে ওঠার আগেই একটি বাস টিনের ঘরের বেড়া ভেঙে ঘরে ঢুকে যায়। বিছানা থেকে অন্য দিকে সরে গিয়ে প্রাণে বেঁচে যান। গাড়ির ভেতর থেকে হুড়াহুড়ি করে নামতে গিয়ে অনেক যাত্রী আহত হন। স্থানীয় লোকজন ও পুলিশ আসার আগেই গাড়ির চালক, সহকারী ও সুপারভাইজর পালিয়ে যান। ধুনট থানার ভারপ্রাপ্ত কর্মকর্তা (ওসি) রবিউল ইসলাম বলেন, দুর্ঘটনার খবর শুনে তাৎক্ষণিকভাবে ঘটনাস্থলে পুলিশ পাঠানো হয়। সেখান থেকে বাসটি জব্দ করে থানায় আনা হয়েছে। যাত্রীদের নিরাপদ স্থানে পৌঁছে দিতে সহযোগিতা করেছে পুলিশ। ক্ষতিগ্রস্তদের কাছ থেকে লিখিত অভিযোগ পেলে আইনি ব্যবস্থা নেওয়া হবে।",Prothom Alo,https://www.prothomalo.com/bangladesh/district/58kixmlawm
মহেশখালীতে ৮টি সিএনজিচালিত অটোরিকশায় ডাকাতি,"কক্সবাজারের মহেশখালীতে যাত্রীবাহী আটটি সিএনজিচালিত অটোরিকশায় ডাকাতি করেছে দুর্বৃত্তরা। গতকাল রোববার রাত সাড়ে ৯টার দিকে উপজেলার কালারমারছড়া ইউনিয়নের উত্তর নলবিলা-মাতারবাড়ী সড়কের ধারাখালের পশ্চিম পাশের ভাঙা সড়কে এ ঘটনা ঘটে। এ সময় দুর্বৃত্তরা মারধর করে যাত্রীদের কাছ থেকে মুঠোফোন ও টাকা লুট করে নিয়ে যায়। ডাকাতির শিকার যাত্রীরা বলেন, গতকাল রাতে মনোয়ার হোসেন, মোহাম্মদ ছাবেরসহ পাঁচজন যাত্রী নিয়ে একটি সিএনজিচালিত অটোরিকশা বদরখালী স্টেশন থেকে মাতারবাড়ীতে যাচ্ছিল। ভাঙা সড়কে পৌঁছালে দুর্বৃত্তরা অটোরিকশাটিকে বাধা দেয়। পরে ভেতরে থাকা যাত্রীদের মারধর করে মুঠোফোন ও টাকা লুট করে নেয় তারা। এ সময় সড়কের দুই পাশে আটকে থাকা আরও সাতটি অটোরিকশা থামিয়ে ডাকাতি করে পালিয়ে যায় দুর্বৃত্তরা। এ বিষয়ে মহেশখালীর মাতারবাড়ী পুলিশ ফাঁড়ির দায়িত্বরত উপপরিদর্শক মোহাম্মদ ইমরান হোসেন প্রথম আলোকে বলেন, অন্তত আটজন পুলিশ ফাঁড়িতে এসে সড়কে ডাকাতির বিষয়ে জানান। খবর পেয়ে ঘটনাস্থল পরিদর্শন করেন তিনি। আজ সোমবার ভোর পর্যন্ত অভিযান চালিয়ে এ ঘটনায় কাউকে আটক করতে পারেনি পুলিশ। তবে অপরাধীদের শনাক্ত করার চেষ্টা করা হচ্ছে বলে জানান মোহাম্মদ ইমরান হোসেন।",Prothom Alo,https://www.prothomalo.com/bangladesh/district/6g0dbl43t5
"মোটরসাইকেলে প্রাইভেট কারের ধাক্কা, খাদ্য বিভাগের ২ কর্মকর্তা নিহত","চুয়াডাঙ্গার আলমডাঙ্গা উপজেলায় প্রাইভেট কারের ধাক্কায় সদর উপজেলা খাদ্যগুদামের ভারপ্রাপ্ত কর্মকর্তা মো. নজরুল ইসলাম (৫৮) ও উপসহকারী খাদ্য পরিদর্শক মো. সাইদুর রহমান (৩৫) নিহত হয়েছেন। আজ রোববার সন্ধ্যা পৌনে সাতটার দিকে চুয়াডাঙ্গা-মেহেরপুর মহাসড়কে উপজেলার কুলপালা সেন্টারপাড়া এলাকায় এ দুর্ঘটনা ঘটে।নিহত দুজনেরই বাড়ি মেহেরপুর শহরে। কর্মস্থল চুয়াডাঙ্গা থেকে বাড়িতে ফেরার পথে এ দুর্ঘটনা ঘটে। সন্ধ্যা ৭টা ৫০ মিনিটে এ প্রতিবেদন লেখার সময় নিহত ব্যক্তিদের লাশ ঘটনাস্থলে রাখা ছিল। আলমডাঙ্গা থানার ভারপ্রাপ্ত কর্মকর্তা (ওসি) বিপ্লব কুমার নাথ প্রথম আলোকে বলেন, দুর্ঘটনার খবর পেয়ে আলমডাঙ্গা থানার হাঁপানিয়া ক্যাম্পের পুলিশ সদস্যদের ঘটনাস্থলে পাঠানো হয়েছে। সেখানে নিহত ব্যক্তিদের সুরতহাল শেষে লাশ উদ্ধার করে চুয়াডাঙ্গা সদর হাসপাতালের মর্গে পাঠানো হবে।জেলা খাদ্য নিয়ন্ত্রক এ কে এম শহিদুল ইসলাম বলেন, দাপ্তরিক কাজ শেষ করে খাদ্যগুদামের ভারপ্রাপ্ত কর্মকর্তা মো. নজরুল ইসলাম ও উপসহকারী পরিদর্শক মো. সাইদুর রহমান একটি মোটরসাইকেলে করে মেহেরপুর শহরের বড়বাজার এলাকার বাড়িতে ফিরছিলেন। ফেরার পথে আলমডাঙ্গা উপজেলার কুলপালা গ্রামের সেন্টারপাড়ায় দুর্ঘটনার কবলে পড়ে দুজনই নিহত হন। প্রত্যক্ষদর্শী কুলপালা গ্রামের আবদুল কাদের প্রথম আলোকে বলেন, খাদ্য কর্মকর্তাদের বহনকারী মোটরসাইকেলটি কুলপালা সেন্টারপাড়া এলাকায় পৌঁছানোর পর যান্ত্রিক ত্রুটি দেখা দেয়। এরপর তাঁরা মোটরসাইকেল ঠেলে কুলপালা বাজারের দিকে যাচ্ছিলেন। এ সময় মেহেরপুরের দিক থেকে আসা দ্রুতগতির একটি প্রাইভেট কার (মেহেরপুর ঘ ১১-০০২১) মোটরসাইকেলকে ধাক্কা দিলে প্রথমে সাইদুর রহমান ও কিছুক্ষণ পর নজরুল ইসলাম মারা যান। তিনি বলেন, প্রাইভেট কারটি দ্রুতগতির ছিল, পেছনের বাঁ পাশের একটি চাকা ফেটে যায়। দুর্ঘটনার পর প্রাইভেট কারের চালক ও আরোহী ব্যক্তিরা দ্রুত আত্মগোপন করেন।",Prothom Alo,https://www.prothomalo.com/bangladesh/district/psv7tddpkg
চকরিয়ায় কাভার্ড ভ্যান-লেগুনার মুখোমুখি সংঘর্ষে নিহত ২,"কক্সবাজারের চকরিয়া উপজেলায় কাভার্ড ভ্যান ও যাত্রীবাহী লেগুনার মুখোমুখি সংঘর্ষে দুই যাত্রী নিহত হয়েছেন। এ সময় আরও তিনজন গুরুতর আহত হন। আহত ব্যক্তিদের ঘটনাস্থল থেকে উদ্ধার করে মালুমঘাট মেমোরিয়াল খ্রিষ্টান হাসপাতালে ভর্তি করা হয়েছে। আজ শনিবার বিকেল পাঁচটার দিকে উপজেলার ডুলাহাজারা ইউনিয়নের রিংভং ছগিরশাহকাটা আমতলী এলাকায় এ দুর্ঘটনা ঘটে।নিহত ব্যক্তিদের মধ্যে চকরিয়া উপজেলার ডুলাহাজারা ইউনিয়নের ২ নম্বর ওয়ার্ডের কাটাখালী গ্রামের মো. মারুফের (১৭) পরিচয় পাওয়া গেলে অপর নিহত যাত্রীর পরিচয় পাওয়া যায়নি। আহত ব্যক্তিরা হলেন নিহত মারুফের দাদি আছিয়া খাতুন (৭০), ঈদগাঁও উপজেলার মাইজপাড়া গ্রামের নুরুল ইসলামের ছেলে মনিরুল হক (২০) ও বান্দরবানের লামা উপজেলার ফাঁসিয়াখালী ইউনিয়নের হারগাজা এলাকার বাদশা মিয়ার স্ত্রী হাফেজা খাতুন (৫০)। কয়েকজন প্রত্যক্ষদর্শী বাসিন্দা বলেন, শনিবার বিকেলের দিকে রিংভং ছগিরশাহকাটা আমতলী এলাকায় চট্টগ্রামমুখী কাভার্ড ভ্যান গাড়ির সঙ্গে চকরিয়া থেকে ছেড়ে যাওয়া ডুলাহাজারামুখী লেগুনা গাড়ির মুখামুখি সংঘর্ষ হয়। এতে লেগুনা গাড়ির দুই যাত্রী নিহত ও তিন যাত্রী গুরুতর আহত হন। খবর পেয়ে হাইওয়ে পুলিশ ঘটনাস্থলে পৌঁছে স্থানীয় এলাকাবাসী সহায়তায় হতাহত ব্যক্তিদের উদ্ধার করে। এর মধ্যে আহত ব্যক্তিদের দ্রুত চিকিৎসার জন্য মালুমঘাট মেমোরিয়াল খ্রিষ্টান হাসপাতালে ভর্তি করা হয়েছে। আহত ব্যক্তিদের মধ্যে একজনের অবস্থা আশঙ্কাজনক।মালুমঘাট হাইওয়ে থানার পরিদর্শক মাকসুদ আহমদ বলেন, দুর্ঘটনাকবলিত গাড়ি দুটি জব্দ করা হয়েছে। নিহত দুজনের মধ্যে একজনের পরিচয় পাওয়া যায়নি। এ নিয়ে আইনিব্যবস্থা নেওয়া হবে বলে জানান তিনি।",Prothom Alo,https://www.prothomalo.com/bangladesh/district/7i95d1t3zq
খুলনায় বাস ও প্রাইভেট কারের সংঘর্ষে নিহত ২,"খুলনার ডুমুরিয়া উপজেলায় খুলনা-সাতক্ষীরা মহাসড়কে বাস ও প্রাইভেট কারের সংঘর্ষে দুজন নিহত হয়েছেন। এ ঘটনায় আহত হয়েছেন অন্তত ২১ জন। আজ শনিবার বেলা ১১টার দিকে উপজেলার মেছাঘোনা এলাকায় এই দুর্ঘটনা ঘটে।নিহত দুজনের মধ্যে একজনের পরিচয় পাওয়া গেছে। তিনি হলেন মাদারীপুরের বেবি বেগম (৫০)। অন্যজন পুরুষ। তাঁর পরিচয় জানা যায়নি। বয়স আনুমানিক ৩৫ বছর। ডুমুরিয়া ফায়ার স্টেশনের ভারপ্রাপ্ত কর্মকর্তা সরদার শরীফুল ইসলাম বলেন, দুর্ঘটনায় দুজনের লাশ উদ্ধার করা হয়েছে। আহত ২১ জনকে উদ্ধার করে ডুমুরিয়া উপজেলা স্বাস্থ্য কমপ্লেক্স ও খুলনা মেডিকেল কলেজ হাসপাতালে পাঠানো হয়েছে।স্থানীয় লোকজন বলেন, আজ বেলা ১১টার দিকে ডুমুরিয়ার মেছাঘোনায় সাতক্ষীরাগামী বাস ও খুলনাগামী প্রাইভেট কারের মুখোমুখি সংঘর্ষ হয়। বাসটি উল্টে পাশের খাদে গিয়ে পড়ে। এতে দুজন বাসযাত্রী নিহত হন। খবর পেয়ে ফায়ার সার্ভিসের কর্মীরা ঘটনাস্থলে পৌঁছে উদ্ধারকাজ শুরু করে। ডুমুরিয়া উপজেলা স্বাস্থ্য ও পরিবার পরিকল্পনা কর্মকর্তা শেখ সুফিয়ান রুস্তম বলেন, ডুমুরিয়া উপজেলা স্বাস্থ্য কমপ্লেক্সে এখন পর্যন্ত ১২ জনকে আনা হয়েছে। তাঁদের মধ্যে ১০ জনকে এখানে ভর্তি করা হয়েছে।দুজনের অবস্থা আশঙ্কাজনক হওয়ায় তাঁদের খুলনা মেডিকেল কলেজ হাসপাতালে পাঠানো হয়েছে।",Prothom Alo,https://www.prothomalo.com/bangladesh/district/m39bjhek6p
সাতক্ষীরায় ট্রাকের চাকায় মোটরসাইকেলচালক পিষ্ট,"সাতক্ষীরায় ট্রাকের চাকায় পিষ্ট হয়ে এক মোটরসাইকেল চালক নিহত হয়েছেন। আজ শুক্রবার সকাল নয়টার দিকে সদর উপজেলাধীন সাতক্ষীরা-যশোর সড়কের ঝাউডাঙ্গা বাজারের উত্তর পাশে রাধাগোবিন্দ মন্দিরের সামনে এ দুর্ঘটনা ঘটে।নিহত ব্যক্তির নাম মো. সুজাউদ্দিন ওরফে সুজা (৩২)। তিনি সাতক্ষীরার কলারোয়া উপজেলার উত্তর রায়টা গ্রামের বাসিন্দা। পেশায় রাজমিস্ত্রি। পুলিশ ও প্রত্যক্ষদর্শী সূত্রে জানা যায়, সুজাউদ্দিন সকাল নয়টার দিকে মোটরসাইকেলে করে সদর উপজেলাধীন সাতক্ষীরা-যশোর সড়কের ঝাউডাঙ্গা বাজারের উত্তর পাশে রাধাগোবিন্দ মন্দিরের সামনে পৌঁছান। সে সময় রাস্তার পাশে দাঁড়ানো একজন মানসিক প্রতিবন্ধী ব্যক্তি তাঁর দিকে লাঠি নিয়ে তেড়ে আসেন। এ অবস্থায় সুজাউদ্দিন মোটরসাইকেল নিয়ে ডান দিকে সরে যাওয়ার চেষ্টা করেন। তখন পেছন দিক থেকে আসা দ্রুতগতির একটি ট্রাক তাঁকে চাপা দিয়ে পালিয়ে যায়। এতে ট্রাকের চাকায় সুজাউদ্দিনের মাথা পিষ্ট হয়ে ঘটনাস্থলে তিনি মারা যান। খবর পেয়ে সাতক্ষীরা থেকে ফায়ার সার্ভিসের একটি দল মরদেহ উদ্ধার করে। পরে পুলিশ মরদেহ ময়নাতদন্তের জন্য সাতক্ষীরা সদর হাসপাতালে নিয়ে যায়। বেলা তিনটার দিকে ময়নাতদন্ত শেষে সুজার মরদেহ তাঁর স্বজনদের কাছে হস্তান্তর করা হয়। সাতক্ষীরা সদর থানার পুলিশ পরিদর্শক (তদন্ত) নজরুল ইসলাম ঘটনা নিশ্চিত করে বলেন, পুলিশ চালক ও  ডাম্প ট্রাকটি আটকের চেষ্টা চালাচ্ছে।",Prothom Alo,https://www.prothomalo.com/bangladesh/district/ft02tu9x3s
নোয়াখালীতে মেয়ের বাড়িতে যাওয়ার পথে সড়ক দুর্ঘটনায় বাবার মৃত্যু,"মেয়েকে দেখতে নোয়াখালীর কবিরহাট থেকে কোম্পানীগঞ্জ উপজেলায় যাচ্ছিলেন বাবা। কিন্তু মেয়ের বাড়িতে পৌঁছানো হয়নি। আজ বৃহস্পতিবার বেলা একটার দিকে কবিরহাট উপজেলার ভূঁইয়ারহাট বাজারের সততা বেকারির সামনে সিএনজিচালিত অটোরিকশা ও যাত্রীবাহী বাসের মুখোমুখি সংঘর্ষে নিহত হন সিরাজ উদ্দৌলা (৬৫)। এ দুর্ঘটনায় আরও অন্তত চারজন আহত হয়েছেন। সিরাজ উদ্দৌলা কবিরহাট উপজেলার সুন্দলপুর ইউনিয়নের মধ্যম সুন্দলপুর গ্রামের বাসিন্দা। তাঁর ছেলে কবিরহাট উপজেলা যুবদলের যুগ্ম আহ্বায়ক মাইন উদ্দিন বলেন, তাঁর বাবা ৩২ বছর ওমানে ছিলেন। কিছুদিন আগে দেশে ফিরেছেন। আজ তাঁর ছোট বোনকে দেখতে কোম্পানীগঞ্জ উপজেলার বসুরহাটে যাচ্ছিলেন। যাত্রাপথে ভূঁইয়ারহাট বাজারের সততা বেকারির সামনে সড়কের বিপরীত দিক থেকে আসা একটি লোকাল বাসের সঙ্গে সিএনজিচালিত অটোরিকশার মুখোমুখি সংঘর্ষ হয়। এতে ঘটনাস্থলেই তিনি গুরুতর আহত হন। নোয়াখালী জেনারেল হাসপাতালে নেওয়ার পথে তিনি মারা যান। কবিরহাট থানার ভারপ্রাপ্ত কর্মকর্তা মো. রফিকুল ইসলাম প্রথম আলোকে বলেন, স্থানীয় বাসিন্দারা দুর্ঘটনার শিকার বাস ও অটোরিকশাটি আটক করেন। খবর পেয়ে পুলিশ বাস ও অটোরিকশা জব্দ করে থানায় নিয়ে আসে। তবে বাসের চালক ও সহকারী পলাতক। নিহত ব্যক্তির লাশ পরিবারের সদস্যরা বাড়িতে নিয়ে গেছেন। এ ঘটনায় লিখিত অভিযোগ পেলে আইনগত ব্যবস্থা নেওয়া হবে।",Prothom Alo,https://www.prothomalo.com/bangladesh/district/0c75j29tt9
"সিলেটে সড়ক দুর্ঘটনা
মাইক্রোবাসের চালক ঘুমিয়ে পড়েছিলেন, জানাল তদন্ত কমিটি","মাইক্রোবাসের চালক দীর্ঘ সময় ধরে গাড়ি চালিয়ে আসায় ক্লান্ত হয়ে ঘুমিয়ে পড়েছিলেন। হঠাৎ ডান দিকে মোড় ঘোরাতে গিয়ে নিয়ন্ত্রণ হারিয়ে বিপরীত দিক থেকে আসা সিএনজিচালিত অটোরিকশাকে ধাক্কা দিলে সাতজন নিহত হন। সাত দিন আগে সিলেট-কোম্পানীগঞ্জ আঞ্চলিক মহাসড়কে দুর্ঘটনা তদন্তে গঠিত কমিটির সদস্যরা বুধবার ঘটনাস্থল পরিদর্শন শেষে এ কথা বলেন। ওই দুর্ঘটনায় সড়ক পরিবহন ও সেতু মন্ত্রণালয় থেকে গঠন করা তদন্ত কমিটির সদস্য বাংলাদেশ প্রকৌশল বিশ্ববিদ্যালয়ের (বুয়েট) সড়ক দুর্ঘটনা গবেষণা ইনস্টিটিউটের সহযোগী অধ্যাপক আরমানা সাবিহা হকসহ কয়েকজন বুধবার দুপুরে ঘটনাস্থল পরিদর্শন করেছেন। এ সময় প্রত্যক্ষদর্শীসহ কয়েকজনের সঙ্গে কথা বলেন তাঁরা। এর আগে দুর্ঘটনার দিন তদন্ত কমিটির অন্য সদস্যরা ঘটনাস্থল পরিদর্শন করলেও সড়ক দুর্ঘটনা গবেষণা ইনস্টিটিউটের কেউ ছিলেন না। এদিকে সড়ক দুর্ঘটনায় সাতজন নিহতের ঘটনায় থানায় এখনো কোনো মামলা হয়নি। পুলিশের ভাষ্য, দুর্ঘটনায় মাইক্রোবাস ও অটোরিকশা উভয়ের চালকই মারা গেছেন। যাত্রীরাও নিহত হয়েছেন। তাঁদের স্বজনদের পক্ষ থেকে কেউ মামলা করতে আসেননি। তবে দুর্ঘটনাকবলিত দুটি যান উদ্ধার এবং হতাহতের ঘটনার বিবরণ দিয়ে সাধারণ ডায়েরি (জিডি) করা হয়েছে।তদন্ত কমিটির সদস্যসচিব ও বাংলাদেশ সড়ক পরিবহন কর্তৃপক্ষ সিলেটের সহকারী পরিচালক মো. রিয়াজুল ইসলাম বলেন, প্রাথমিক তদন্তে মহাসড়ক দিয়ে সিলেট থেকে ভোলাগঞ্জগামী মাইক্রোবাসের চালক দীর্ঘ সময় ধরে গাড়ি চালিয়ে আসায় ঘুমিয়ে পড়েছিলেন বলে জানা গেছে। মাইক্রোবাসের চালক হঠাৎ ডান দিকে মোড় ঘোরাতে গিয়ে নিয়ন্ত্রণ হারিয়ে বিপরীত দিক থেকে আসা সিএনজিচালিত অটোরিকশাটিকে ধাক্কা দিলে মাইক্রোবাস ও অটোরিকশা সড়কের পাশে খালে পড়ে যায়। এতে সাতজন নিহত হন। নিহত ব্যক্তিদের মধ্যে দুটি যানেরই চালক ছিলেন। তিনি আরও বলেন, বুধবার দুপুরে তদন্ত কমিটির সদস্যরা সড়কটির বিভিন্ন অংশের মাপজোখ করেছেন। তদন্ত কমিটির সদস্য সিলেট সড়ক ও জনপথ অধিদপ্তরের প্রকৌশলী, পুলিশের কর্মকর্তা, ফায়ার সার্ভিসের কর্মকর্তারাও উপস্থিত ছিলেন। আরও পড়ুনচাকা ফেটে নিয়ন্ত্রণহীন মাইক্রোবাস ধাক্কা দেয় অটোরিকশাকে সিলেট গোয়াইনঘাটের ভারপ্রাপ্ত কর্মকর্তা কে এম নজরুল ইসলাম বলেন, নিহত ব্যক্তিদের মধ্যে দুটি যানের চালক থাকায় কোনো পক্ষই আর মামলায় আগ্রহী হয়নি।২০ জুলাই সকালে সিলেট থেকে ছেড়ে যাওয়া মাইক্রোবাস কোম্পানীগঞ্জের খগাইলসংলগ্ন গোয়াইনঘাট উপজেলার পিয়াইনগুল কাজী কলিমুল্লাহ উচ্চবিদ্যালয়ের সামনে পৌঁছালে বিপরীত দিক থেকে আসা সিএনজিচালিত অটোরিকশার সঙ্গে মুখোমুখি সংঘর্ষ হয়। এতে সাতজন নিহত হন।",Prothom Alo,https://www.prothomalo.com/bangladesh/district/y0xu7871j1
ঝালকাঠিতে বাস দুর্ঘটনা: চালক মোহন গ্রেপ্তার,"ঝালকাঠিতে দুর্ঘটনাকবলিত ‘বাশার স্মৃতি’ নামের যাত্রীবাহী বাসের চালক মোহন খানকে (৪০) গ্রেপ্তার করেছে র‍্যাব।আজ বুধবার সকালে র‍্যাব সদর দপ্তরের গণমাধ্যম শাখা থেকে পাঠানো মুঠোফোনের খুদে বার্তায় এই তথ্য জানানো হয়।র‍্যাব সূত্র জানায়, গতকাল মঙ্গলবার রাতে ঢাকার অদূরে আশুলিয়া এলাকা থেকে মোহন খানকে গ্রেপ্তার করা হয়। আরও পড়ুনঝালকাঠিতে বাস পুকুরে পড়ে নিহতের সংখ্যা বেড়ে ১৭ মোহন খানকে গ্রেপ্তারের বিষয়ে বিস্তারিত তথ্য জানাতে সংবাদ সম্মেলনের আয়োজন করেছে র‍্যাব। আজ দুপুরে রাজধানীর কারওয়ান বাজারে র‍্যাবের মিডিয়া সেন্টারে এই সংবাদ সম্মেলন হবে।গত শনিবার সকালে ‘বাশার স্মৃতি’ নামের যাত্রীবাহী বাসটি পিরোজপুরের ভান্ডারিয়া থেকে বরিশালের দিকে যাচ্ছিল। পথে ঝালকাঠি সদর উপজেলায় চালক নিয়ন্ত্রণ হারালে বাসটি একটি পুকুরে পড়ে যায়। এতে ১৭ জন নিহত হন, আহত হন ৩৪ জন। আরও পড়ুনঝালকাঠির বাস দুর্ঘটনায় পুলিশের পক্ষ থেকে মামলা মোহন হালকা যানের (মোটরসাইকেল ও প্রাইভেট কার) লাইসেন্স নিয়ে বাসটি চালাচ্ছিলেন বলে জানা যায়। এ ছাড়া বাসটির খুলনা-বরগুনা রুটে চলাচলের অনুমতি থাকলেও নিয়ম ভেঙে তা ভান্ডারিয়া-বরিশাল রুটে চলাচল করছিল। আরও পড়ুনঝালকাঠিতে পুলিশের মামলায় বাসের সুপারভাইজার গ্রেপ্তার এই ঘটনায় রোববার রাতে ঝালকাঠি সদর থানায় একটি মামলা করে পুলিশ। মামলায় বাসচালক মোহনসহ তিনজনকে আসামি করা হয়। অন্য দুই আসামি হলেন—বাসটির সুপারভাইজার ফয়সাল ওরফে মিজান ও চালকের সহকারী আকাশ ওরফে বুলেট। এই মামলায় ফয়সালকে সোমবার ঝালকাঠির রাজাপুর থেকে গ্রেপ্তার করে র‍্যাব। আরও পড়ুনহালকা যানের লাইসেন্স নিয়ে বাস চালাচ্ছিলেন চালক",Prothom Alo,https://www.prothomalo.com/bangladesh/hzw5rdya43
"মিরসরাইয়ে থেমে থাকা ট্রাকে গাড়ির ধাক্কা, নিহত ২","চট্টগ্রামের মিরসরাইয়ে রাস্তার পাশে থেমে থাকা ট্রাকে ধাক্কা খেয়ে একটি গাড়ির চালক ও এক যাত্রী নিহত হয়েছেন। আজ বুধবার সকাল পৌনে ছয়টার দিকে মিরসরাইয়ের হাদিফকিরহাট বাজারে ঢাকা-চট্টগ্রাম মহাসড়কের ঢাকামুখী লেনে এ দুর্ঘটনা ঘটে।নিহত দুজন হলেন—চালক মো. মাহবুব (৩৫) ও গাড়িতে থাকা যাত্রী মো. মাইনুদ্দিন (৩৭)। মাহবুব কুমিল্লার বুড়িচং উপজেলার মো. সোবহানের ছেলে। মাইনুদ্দিন একই এলাকার ফুল মিয়ার ছেলে। দুর্ঘটনায় মাইনুদ্দিনের স্ত্রী মৌসুমী, দুই ছেলে মেজবা (৮) ও মাহাতাব (৫) আহত হয়ে হাসপাতালে চিকিৎসাধীন। মিরসরাই ফায়ার সার্ভিস স্টেশনের স্টেশন কর্মকর্তা মো. ইমাম হোসেন পাটোয়ারী প্রথম আলোকে বলেন, আজ ভোরে হাদিফকিরহাট বাজারে সড়ক দুর্ঘটনার খবর পেয়ে দ্রুত ঘটনাস্থলে গিয়ে উদ্ধারকাজ শুরু করা হয়। ট্রাকের পেছনে ধাক্কা খেয়ে এসইউভি ধরনের গাড়ির সামনের অংশ দুমড়েমুচড়ে যায়। গাড়ির সামনের অংশ কেটে দুজনকে মৃত এবং ভেতর থেকে তিনজনকে জীবিত উদ্ধার করা হয়েছে। কুমিরা হাইওয়ে থানা–পুলিশের তেরিআল ফাঁড়ির দায়িত্বপ্রাপ্ত কর্মকর্তা মো. শাহাদাৎ হোসেন প্রথম আলোকে বলেন, আজ ভোরে কক্সবাজার থেকে কুমিল্লা যাওয়ার পথে মিরসরাইয়ের হাদিফকিরহাট বাজারে রাস্তার পাশে থামানো একটি ট্রাকের পেছনে দ্রুতগতিতে ধাক্কা দেয় একটি গাড়ি। এতে চালকসহ দুজন নিহত হয়েছেন। চালক চোখে ঘুম নিয়ে গাড়ি চালানোয় এ দুর্ঘটনা ঘটে থাকতে পারে। দুর্ঘটনাকবলিত গাড়ি দুটি পুলিশের হেফাজতে।",Prothom Alo,https://www.prothomalo.com/bangladesh/district/4m1nhj83fs
যাত্রাবাড়ীতে বাসের ধাক্কায় মোটরসাইকেলচালক নিহত,"রাজধানীর যাত্রাবাড়ীতে বাসের ধাক্কায় এক মোটরসাইকেলচালক নিহত হয়েছেন। আহত হয়েছেন মোটরসাইকেলের এক আরোহী।আজ মঙ্গলবার বেলা সাড়ে ১১টার দিকে যাত্রাবাড়ীর রায়েরবাগ বাসস্ট্যান্ডের পেছনে সড়কে এই দুর্ঘটনা ঘটে। যাত্রাবাড়ী থানা-পুলিশ এই তথ্যের সত্যতা নিশ্চিত করেছে। নিহত ব্যক্তির নাম জসিম উদ্দীন সরকার (৫২)। মোটরসাইকেলের আহত আরোহীর নাম সাথী আক্তার (৩৩)। তাঁরা দূরসম্পর্কের আত্মীয় ও প্রতিবেশী।পারিবারিক সূত্রে জানা যায়, জসিম পেশায় ব্যবসায়ী ছিলেন। তিনি রাজধানীর মাতুয়াইলের মুসলিম নগর এলাকার বাসিন্দা ছিলেন। তাঁর বাবার নাম আলী আকবর। জসিমের স্ত্রী, দুই ছেলে ও এক মেয়ে আছে।যাত্রাবাড়ী থানার উপপরিদর্শক (এসআই) আবদুল খালেক বলেন, যাত্রীবাহী একটি বাস মোটরসাইকেলকে ধাক্কা দেয়। এতে মোটরসাইকেল থেকে জসিম ও সাথী ছিটকে পড়েন। জসিম ঘটনাস্থলেই নিহত হন। সাথীকে উদ্ধার করে ঢাকা মেডিকেল কলেজ হাসপাতালে নেওয়া হয়। তিনি এই হাসপাতালে চিকিৎসাধীন। সাথীর বড় বোন সাবিনা আক্তার বলেন, সাথী তাঁর পাঁচ মাস বয়সী মেয়েকে চিকিৎসার জন্য ভারতে নিয়ে যাওয়ার পরিকল্পনা করছেন। এ জন্য তিনি পাসপোর্ট করতে দূরসম্পর্কের ভগ্নিপতি ও প্রতিবেশী জসিমের সঙ্গে মোটরসাইকেলে করে বেরিয়ে ছিলেন। রওনা দেওয়ার কিছুক্ষণ পরই তাঁরা দুর্ঘটনার খবর পান।পুলিশ জানায়, পরিবারের লিখিত আবেদনের পরিপ্রেক্ষিতে জসিমের লাশ ময়নাতদন্ত ছাড়াই স্বজনদের কাছে হস্তান্তরের প্রক্রিয়া চলছে।",Prothom Alo,https://www.prothomalo.com/bangladesh/capital/vcv3zc4zsw
ঝালকাঠিতে পুলিশের মামলায় বাসের সুপারভাইজার গ্রেপ্তার,"ঝালকাঠিতে বাস দুর্ঘটনায় পুলিশের করা মামলার ২ নম্বর আসামি বাসের সুপারভাইজার মো. ফয়সাল ওরফে মিজানকে (৩২) গ্রেপ্তার করেছে র‌্যাব। সোমবার বিকেল পৌনে পাঁচটার দিকে ঝালকাঠির রাজাপুর থেকে তাঁকে গ্রেপ্তার করা হয়।সোমবার রাতে এক বিজ্ঞপ্তির মাধ্যমে বরিশাল র‌্যাব-৮–এর মিডিয়া উইং বিষয়টি নিশ্চিত করেছে। রাতেই ফয়সালকে ঝালকাঠি সদর থানায় হস্তান্তর করা হয়েছে। তিনি ঝালকাঠির দক্ষিণ রাজাপুরের মৃত নুরুল ইসলাম হাওলাদারের ছেলে। রোববার রাতে ঝালকাঠি সদর থানার উপপরিদর্শক সুশংকর মল্লিক বাদী হয়ে বাসচালকসহ তিনজনের নামে একটি মামলা করেন। প্রধান আসামি হলেন দুর্ঘটনার শিকার বাশার স্মৃতি নামক যাত্রীবাহী বাসের চালক মোহন খান (৪০)। তিনি নলছিটি উপজেলার রায়াপুর (বটতলা) গ্রামের মৃত আবদুল গনি খানের ছেলে। অন্য দুই আসামি হলেন বাসের সুপারভাইজার ফয়সাল এবং বাসচালকের সহকারী ও বরগুনার ঢালুয়া ইউনিয়নের হালুয়া গ্রামের মো. সোবহান মিয়ার ছেলে আকাশ ওরফে বুলেট (১৮)।এ বিষয়ে ঝালকাঠি সদর থানার ভারপ্রাপ্ত কর্মকর্তা নাসির উদ্দিন সরকার বলেন, গ্রেপ্তার মো. ফয়সালকে মঙ্গলবার সকালে আদালতের মাধ্যমে কারাগারে পাঠানো হবে।",Prothom Alo,https://www.prothomalo.com/bangladesh/district/dnlj9hrlcr
"চাষাঢ়ায় ফায়ার সার্ভিসের গাড়ি নিয়ন্ত্রণহীন
‘ছোট ভাইয়ের মৃত্যুর খবর মা কীভাবে সহ্য করবেন’","নারায়ণগঞ্জ শহরের মণ্ডলপাড়ায় অবস্থিত জেনারেল (ভিক্টোরিয়া) হাসপাতালের মর্গের সামনে আহাজারি করছিলেন শাহেদ ইকবাল। ছোট ভাই শাহাবুদ্দিন শাবুর লাশ নিতে এসেছেন তিনি। কাঁদতে কাঁদতে তিনি বলেন, ‘মাকে কীভাবে ছোট ভাইয়ের মৃত্যুর খবর দেব? মাকে আমি কী জবাব দেব। মা ছোট ভাইয়ের মৃত্যুর খবর কোনোভাবেই সহ্য করতে পারবে না।’নিহত শাহাবুদ্দিন শাবু (৪৫) শহরের জামতলা এলাকায় ভাড়া থাকতেন। মোনালী এন্টারপ্রাইজ নামক একটি প্রতিষ্ঠানে বিপণন কর্মকর্তা পদে কাজ করতেন। তাঁদের বাড়ি যশোর জেলার চৌগাছা ইউনিয়নের ষোলওয়া এলাকায়।মর্গের সামনে শাহেদ ইকবালকে সান্ত্বনা দেওয়ার চেষ্টা করছিলেন ছোট বোনের জামাই আবুল কালাম আজাদ, সহকর্মী শাহীন মিয়া ও মোনা এন্টারপ্রাইজের মালিক স্বপন মিয়া। কিন্তু কিছুতেই শাহেদের কান্না থামছিল না। শাহেদ ইকবাল বলেন, তাঁর ছোট ভাই সকালে বাসা থেকে কাজের উদ্দেশ্যে বেরিয়ে যান। পুলিশের কাছ থেকে সড়ক দুর্ঘটনায় মৃত্যুর খবর পেয়ে তিনি হাসপাতালে ছুটে আসেন। ভাবতেই পারছেন না ছোট ভাই আর নেই।প্রত্যক্ষদর্শী ও থানা-পুলিশ সূত্রে জানা যায়, ফতুল্লার পঞ্চবটী বিসিক শিল্পনগরীতে ফকির অ্যাপারেলস নামের একটি পোশাক কারখানায় আগুনের খবর পেয়ে হাজীগঞ্জ ফায়ার সার্ভিসের একটি গাড়ি দ্রুত ঘটনাস্থলে যাচ্ছিল। ফায়ার সার্ভিসের গাড়িটি শহরের চাষাঢ়ায় সান্ত্বনা মার্কেটের সামনে গেলে গাড়িচালক জাহাঙ্গীর হোসেন হঠাৎ অসুস্থ হয়ে যান। এদিকে ফায়ার সার্ভিসের গাড়িটি নিয়ন্ত্রণ হারিয়ে আনন্দ পরিবহনের যাত্রীবাহী বাস, একটি প্রাইভেট কার ও তিনটি ব্যাটারিচালিত অটোরিকশাকে চাপা দেয়। এতে আনন্দ পরিবহনের বাসের চাকায় পিষ্ট হয়ে শাহাবুদ্দিন মারা যান। বাসের চাকা কেটে তাঁর লাশ উদ্ধার করে পুলিশ। পুলিশ আরও জানায়, ফায়ার সার্ভিসের গাড়িচালক জাহাঙ্গীর হোসেনকে হাসপাতালে নেওয়ার আগে মৃত্যু হয়। ওই ঘটনায় আহত হন আরও সাতজন। বিকেলে ঢাকা মেডিকেল কলেজ হাসপাতালে চিকিৎসাধীন অবস্থায় ব্যাটারিচালিত অটোরিকশাচালক সিরাজুল ইসলামের মৃত্যু হয়েছে।শাহাবুদ্দিনের ছোট বোনের জামাতা আবুল কালাম আজাদ বলেন, ২০ বছর আগে শাহাবুদ্দিন ও শাহেদ যশোর থেকে নারায়ণগঞ্জে চলে আসেন। তাঁরা চার ভাই ও চার বোন। এর মধ্যে শাহাবুদ্দিন দ্বিতীয়। তাঁরা ময়নাতদন্ত ছাড়া লাশ গ্রামের বাড়িতে নিয়ে যাওয়ার চেষ্টা করছেন।একই হাসপাতালে ফায়ার সার্ভিসের গাড়ির চালক জাহাঙ্গীর হোসেনের মৃত্যুর খবর পেয়ে রাজধানীর মুগদা থেকে ছুটে আসেন ভাগনি ফারহানা ইসলাম। তিনি বলেন, তাঁর মামার দুই মেয়ে ও এক ছেলে রয়েছে। বড় মেয়ে এবার এইচএসসি পরীক্ষার্থী। তাঁরা খবর পেয়ে কুমিল্লা থেকে নারায়ণগঞ্জের উদ্দেশে রওনা হয়েছেন। ফারহানা আরও বলেন, তাঁর ছোট মামা (জাহাঙ্গীর হোসেন) সবার আদরের। তিনি সবার বিপদে পাশে দাঁড়াতেন, সবার খোঁজখবর রাখতেন। কেউ কোনো দিন তাঁর বিরুদ্ধে কোনো খারাপ কিছু বলতে পারবে না। তাঁর মামার আগে কোনো অসুখ ছিল না। হঠাৎ গাড়ি চালানোর সময় স্ট্রোক করে মারা গেলেন তিনি।  এ বিষয়ে নারায়ণগঞ্জ সদর মডেল থানার ভারপ্রাপ্ত কর্মকর্তা (ওসি) আনিচুর রহমান বলেন, শাহাবুদ্দিনের পরিবার ময়নাতদন্ত ছাড়া লাশ নেওয়ার জন্য আবেদন করেছেন। ফায়ার সার্ভিসের গাড়িচালক জাহাঙ্গীর হোসেনের লাশ ময়নাতদন্ত শেষে স্বজনদের কাছে হস্তান্তর করা হবে। এদিকে ঢাকা মেডিকেল কলেজ হাসপাতালে চিকিৎসাধীন অবস্থায় সিরাজুল ইসলাম নামের অটোরিকশা চালকের মৃত্যু হয়েছে। আরও পড়ুনফায়ার সার্ভিসের গাড়িচালক হঠাৎ অসুস্থ, ৫ গাড়িতে ধাক্কা, নিহত বেড়ে ৩",Prothom Alo,https://www.prothomalo.com/bangladesh/district/vezp9fvv5c
ফরিদপুরে এক্সপ্রেসওয়েতে বাসের চাপায় দুই ভাইয়ের মৃত্যু,"জাতির পিতা বঙ্গবন্ধু শেখ মুজিবুর রহমান মহাসড়কে (যাত্রাবাড়ী-ভাঙ্গা এক্সপ্রেসওয়ে) একটি যাত্রীবাহী বাসের নিচে চাপা পড়ে এক কিশোরসহ দুজন মারা গেছেন। তাঁরা সম্পর্কে ভাই। আজ সোমবার বেলা আড়াইটার দিকে ভাঙ্গা পৌরসভার গোলচত্বর থেকে বগাইল টোল প্লাজার আগে পূর্ব হাসামদিয়া মহল্লায় এ দুর্ঘটনা ঘটে।নিহত দুজন হলেন হামিম (১১) ও মাহফুজুর রহমান (২৯)। তাঁরা মেহেরপুর সদর উপজেলার নতুন দরবেশপুর গ্রামের আদম আলীর ছেলে। ঘটনার প্রত্যক্ষদর্শী পূর্ব হাসামদিয়া মহল্লার বাসিন্দা রাজু মাতুব্বর (২৭) বলেন, দুই ভাই ঢাকাগামী একটি বাসের জন্য এক্সপ্রেসওয়ের পাশে দাঁড়িয়ে ছিলেন। ওই সময় ঢাকাগামী ইলিশ পরিবহনের একটি বাস এলে থামানোর জন্য ইঙ্গিত দেন মাহফুজুর। এই সময় তাঁরা দুজনও কিছুটা এগিয়ে যান। কিন্তু বাসটি না থেমে দ্রুতগতিতে তাঁদের চাপা দিলে এ দুর্ঘটনা ঘটে।হামিম ঘটনাস্থলেই নিহত হয়। এলাকাবাসী আহত মাহফুজুর রহমানকে উদ্ধার করে ভাঙ্গা উপজেলা স্বাস্থ্য কমপ্লেক্সে নিয়ে গেলে কর্তব্যরত চিকিৎসক মৃত বলে ঘোষণা করেন। ভাঙ্গা হাইওয়ে থানার উপপরিদর্শক (এসআই) জুয়েল শেখ জানান, ঢাকাগামী ইলিশ পরিবহনের একটি বাসের চাপায় এ ঘটনা ঘটে। ধারণা করা হচ্ছে, দুই ভাই ঢাকাগামী বাসে ওঠার জন্য এক্সপ্রেসওয়ের পাশে অপেক্ষা করছিল। এ সময় দ্রুতগতির ইলিশ পরিবহনের বাসটি তাদের চাপা দেয়। পুলিশ বাসটি জব্দ করেছে। তবে চালক পালিয়ে গেছেন।",Prothom Alo,https://www.prothomalo.com/bangladesh/district/j1yy32j5y4
"ঝালকাঠিতে দুর্ঘটনায় নিহত ১৭
হালকা যানের লাইসেন্স নিয়ে বাস চালাচ্ছিলেন চালক","ঝালকাঠিতে দুর্ঘটনাকবলিত ‘‌বাশার স্মৃতি’ নামের যাত্রীবাহী বাসের চালক মোহন খান (৪০) এক বছর আগে সুপারভাইজার থেকে চালকের দায়িত্ব পান। তিনি হালকা যান (মোটরসাইকেল ও প্রাইভেট কার) চালানোর লাইসেন্স দিয়ে বাস চালাচ্ছিলেন। দুর্ঘটনার পর থেকে তিনি পলাতক।বাংলাদেশ সড়ক পরিবহন কর্তৃপক্ষ (বিআরটিএ) ঝালকাঠি-পিরোজপুর জোনের সহকারী পরিচালক ও জেলা প্রশাসন গঠিত তদন্ত কমিটির সদস্য মাহাবুবুর রহমান বলেন, মোহনের ২০২০ সালে ইস্যু করা হালকা মোটরযান চালানোর লাইসেন্স ছিল। বরিশাল থেকে ইস্যু করা প্রাথমিক ড্রাইভিং লাইসেন্স এটি। তিন বছর পরে ভারী লাইসেন্স পেলে তিনি বাস চালাতে পারতেন। এদিকে মোহন হাওলাদার ঝালকাঠি বাস ও মিনিবাস শ্রমিক ইউনিয়নের সদস্য নন বলে নিশ্চিত করেছেন সংগঠনের সভাপতি হাবিবুর রহমান।তদন্ত কমিটির সদস্য মাহাবুবুর রহমান বলেন, ‘আমরা ঘটনাস্থল পরিদর্শন করেছি। দুর্ঘটনায় আহত যাত্রী, ঘটনাস্থলের লোকজন ও প্রত্যক্ষদর্শী ব্যক্তিদের সঙ্গে কথা বলেছি। বাসটির ছাদে ও ভেতরে অতিরিক্ত যাত্রী থাকার কথা জানিয়েছেন তাঁরা। ভেতরে দাঁড়িয়ে থাকা যাত্রীদের সঙ্গে সহকারীর কথা-কাটাকাটি হয়। এ সময় চালকও বাঁ দিকে ঘুরে সেই তর্কাতর্কিতে যোগ দেন। তখন গাড়ির নিয়ন্ত্রণ হারান তিনি। বাসটি পুকুরে পড়ে যায়।’ আরও পড়ুনঅনাগত সন্তান কোনো দিন বাবাকে দেখতে পাবে না, আক্ষেপ নাজমার ঝালকাঠি বিআরটিএ কার্যালয় সূত্রে জানা যায়, ৫২ আসনের বাসটি খুলনা-বরগুনা রুটে চলাচলের অনুমতি থাকলেও নিয়ম ভেঙে তা ভান্ডারিয়া-বরিশাল রুটে চলাচল করছিল। ২০১১ সালের মডেলের বাসটির ফিটনেসের মেয়াদ আছে ২০২৪ সালের ৩ জানুয়ারি পর্যন্ত। ট্যাক্স টোকেনের মেয়াদ আছে একই বছরের ৯ মে পর্যন্ত এবং রুট পারমিটের মেয়াদ আছে ২০২৫ সালের ২১ ডিসেম্বর পর্যন্ত। তবে ঝালকাঠি মালিক সমিতি বলছে, সমিতির সিদ্ধান্তে বরিশাল বিভাগের ৩২টি রুটেই মালিকপক্ষের সব গাড়ি চলাচল করতে পারবে।ঝালকাঠি বাস ও মিনিবাস শ্রমিক ইউনিয়নের সভাপতি হাবিবুর রহমান বলেন, ‘মোহন আমাদের সংগঠনের সদস্য না হলেও বাসমালিক তাঁকে দিয়ে গাড়ি চালাতেন। মোহনকে দিয়ে গাড়ি না চালানোর জন্য আমরা মালিককে (আবুল কালাম) বলেছি। মোহন চালক ছিলেন না, তিনি বাশার স্মৃতি গাড়ির সুপারভাইজার। মালিক সেই মায়ায় পড়ে তাঁকে এক বছর আগে চালক পদে চাকরি দিয়েছেন।’ আরও পড়ুনদ্রুতগতি ও অবহেলার খেসারত  এ বিষয়ে বাসটির মালিক আবুল কালামের কোনো বক্তব্য পাওয়া যায়নি। মুঠোফোনে একাধিকবার কল দিলেও তিনি ধরেননি। বাস দুর্ঘটনার কারণ অনুসন্ধানে প্রশাসনের পর ঝালকাঠি বাস মালিক সমিতি একটি তদন্ত কমিটি গঠন করেছে। ঝালকাঠি বাস মালিক সমিতির যুগ্ম সাধারণ সম্পাদক নাসির উদ্দিন আহমেদ বলেন, ‘আমরা বাস মালিক সমিতি ও শ্রমিক ইউনিয়নের সমন্বয়ে ৬ সদস্যের একটি তদন্ত কমিটি করেছি। আগামী পাঁচ কার্যদিবসের মধ্যে কমিটি প্রতিবেদন দেবে।’ আরও পড়ুন‘৩০ মিনিট বাসের জানালা দিয়া গলা পর্যন্ত পানিতে মাথা ভাসাইয়া রাখছিলাম’ এদিকে ঘটনার দুই দিন পর পুলিশ বাদী হয়ে চালক মোহন হাওলাদারসহ তিনজনকে আসামি করে ঝালকাঠি সদর থানায় একটি মামলা করেছে। গতকাল রোববার রাত সাড়ে ১০টার দিকে ঝালকাঠি সদর থানার উপপরিদর্শক (এসআই) সুশংকর মল্লিক বাদী হয়ে মামলাটি করেন। মামলায় বাসচালক মোহন হাওলাদার, সুপারভাইজার ফয়সাল ওরফে মিজান ও বাসচালকের সহকারী আকাশ ওরফে বুলেটকে আসামি করা হয়েছে।ঝালকাঠি সদর থানার ভারপ্রাপ্ত কর্মকর্তা নাসির উদ্দীন সরকার প্রথম আলোকে মামলার বিষয়টি নিশ্চিত করেন। তিনি বলেন, বাস দুর্ঘটনায় নিহত ব্যক্তিদের স্বজনদের পক্ষ থেকে কোনো মামলা না করায় পুলিশ বাদী হয়ে মামলা করেছে।গত শনিবার সকালে যাত্রীবাহী ‘বাশার স্মৃতি’ বাস পিরোজপুরের ভান্ডারিয়া থেকে বরিশালের দিকে যাওয়ার পথে পুকুরে পড়ে ১৭ জন নিহত ও ৩৪ জন আহত হন। আরও পড়ুন‘আমার তিনটা মানিক আকাশে উড়াল দিল, ওগো আর খুঁইজা পামু না’",Prothom Alo,https://www.prothomalo.com/bangladesh/district/nca11xka5j
ফেনীতে বিকল ট্রাকের সঙ্গে অটোরিকশার ধাক্কায় দুই যাত্রীর মৃত্যু,"ফেনীতে সড়কের পাশে পড়ে থাকা একটি বিকল ড্রাম ট্রাকের সঙ্গে দ্রুতগতির অটোরিকশার ধাক্কায় দুই ব্যক্তি নিহত হয়েছেন। গতকাল রোববার রাত সাড়ে ১১টার দিকে ফেনী-পরশুরাম আঞ্চলিক সড়কের ফুলগাজী উপজেলার মুন্সিরহাট বাজার এলাকায় এই দুর্ঘটনা ঘটে। নিহত দুজন হলেন—ফুলগাজী উপজেলার পূর্ব ঘনিয়া মোড়া গ্রামের বাসিন্দা এয়ার আহমদ (৭০) ও পরশুরাম উপজেলার মালিপাথর গ্রামের আবদুর রহিম (৪৩)। পুলিশ জানায়, সিএনজিচালিত অটোরিকশায় ফেনী থেকে ফুলগাজীর দিকে যাচ্ছিলেন এয়ার আহমদ ও আবদুর রহিম। সড়কের পাশে বিকল অবস্থায় পড়ে থাকা ড্রাম ট্রাকটি দেখতে না পেয়ে তাতে ধাক্কা খেয়ে অটোরিকশার সামনের অংশ দুমড়েমুচড়ে যায়। এতে চালকসহ তিনজন আহত হন। তাঁদের উদ্ধার করে ফেনী জেনারেল হাসপাতালের জরুরি বিভাগে নিয়ে গেলে চিকিৎসক দুজনকে মৃত ঘোষণা করেন।ফুলগাজী থানার ভারপ্রাপ্ত কর্মকর্তা মো. আবুল হাসিম বলেন, নিহত দুজনের লাশ ময়নাতদন্তের জন্য ফেনী সদর জেনারেল হাসপাতালের মর্গে রাখা হয়েছে। এ ঘটনায় আইনগত প্রক্রিয়া চলমান।",Prothom Alo,https://www.prothomalo.com/bangladesh/district/25hqs8zyje
ঝালকাঠির বাস দুর্ঘটনায় পুলিশের পক্ষ থেকে মামলা,"ঝালকাঠিতে বাস দুর্ঘটনায় পুলিশের পক্ষ থেকে তিনজনকে আসামি করে একটি মামলা করা হয়েছে। রোববার রাত সাড়ে ১০টার দিকে এ মামলা করা হয়। বিষয়টি নিশ্চিত করেছেন সদর থানার ভারপ্রাপ্ত কর্মকর্তা নাসির উদ্দিন সরকার।পুলিশ সূত্রে জানা গেছে, মামলার বাদী হয়েছেন সদর থানার উপপরিদর্শক সুশুংকর মল্লিক। এতে আসামি করা হয়েছে বাসচালক মোহন খান, সুপারভাইজার ফয়সাল ওরফে মিজান ও বাসচালকের সহকারী আকাশ ওরফে বুলেটকে। আরও পড়ুন‘আমার তিনটা মানিক আকাশে উড়াল দিল, ওগো আর খুঁইজা পামু না’ শনিবার সকালে ‘বাশার স্মৃতি’ নামের যাত্রীবাহী একটি বাস ৬৫ থেকে ৭০ জন যাত্রী নিয়ে পিরোজপুরের ভান্ডারিয়া থেকে বরিশালের দিকে যাচ্ছিল। পথে নিয়ন্ত্রণ হারিয়ে ঝালকাঠি সদর উপজেলার ধানসিঁড়ি ইউনিয়ন পরিষদসংলগ্ন একটি পুকুরে পড়ে যায় বাসটি। এতে ১৭ জন নিহত ও ৩৪ জন আহত হন।",Prothom Alo,https://www.prothomalo.com/bangladesh/district/3zhw738qwt
বনানীতে রাস্তা পার হওয়ার সময় বাসের ধাক্কায় তরুণীর মৃত্যু,"রাজধানীর বনানীতে রাস্তা পার হওয়ার সময় বাসের ধাক্কায় মোছা. ফাতেমা খাতুন (২১) নামের এক তরুণী নিহত হয়েছেন। রোববার বিকেলে বনানীর চেয়ারম্যানবাড়ি এলাকায় এ দুর্ঘটনা ঘটে। এ ঘটনায় মোছা. শিফা আক্তার (২২) নামের আরেক তরুণী আহত হয়েছেন। বনানী থানার ভারপ্রাপ্ত কর্মকর্তা মোস্তাফিজুর রহমান প্রথম আলোকে বলেন, এ ঘটনায় আজমেরী পরিবহনের বাসটি জব্দ করা হয়েছে। আটক করা হয়েছে চালককেও। বাসটি সদরঘাট থেকে গাজীপুরের বোর্ডবাজার এলাকায় যাওয়ার পথে এ দুর্ঘটনা ঘটে। এ ঘটনায় মামলা হয়েছে।পুলিশ জানায়, ফাতেমা ঢাকার নিউমার্কেট এলাকার বাসিন্দা। তবে তিনি কী করতেন, বনানী এলাকায় কেন গিয়েছিলেন, তা জানা যায়নি। তাঁর মরদেহটি ময়নাতদন্তের জন্য শহীদ সোহরাওয়ার্দী মেডিকেল কলেজের মর্গে পাঠানো হয়েছে।",Prothom Alo,https://www.prothomalo.com/bangladesh/capital/oke0ve4n00
দৌড়ে সড়ক পার হতে গিয়ে ট্রাকচাপায় শিশু নিহত,"চুয়াডাঙ্গার জীবননগর উপজেলায় দাদির হাত ছেড়ে দৌড়ে সড়ক পার হতে গিয়ে ট্রাকচাপায় এক শিশু মারা গেছে। আজ রোববার বিকেলে চুয়াডাঙ্গা-ঝিনাইদহ আঞ্চলিক মহাসড়কে জীবননগর উপজেলার হাসাদহ ইউনিয়নের কন্দর্পপুরে এ ঘটনা ঘটে।নিহত শিশু হলো কন্দর্পপুর গ্রামের বকুল হোসেনের মেয়ে আয়েশা সিদ্দিকা (৭)। তার লাশ স্থানীয় থানা-পুলিশের অনুমতি নিয়ে দাফন করা হয়েছে। স্থানীয় লোকজন বলেন, আয়েশা তার দাদি জরিনা খাতুনের সঙ্গে বিকেল সোয়া পাঁচটার দিকে গ্রামের দোকানে গিয়েছিল। দোকান থেকে পণ্য কিনে বাড়ি ফেরার সময় দাদির হাত ছেড়ে দৌড়ে রাস্তা পার হতে যায় আয়েশা। এ সময় হাসাদহ থেকে জীবননগরগামী একটি ট্রাক তাকে ধাক্কা দেয়। ট্রাকচালক মাজেদুল ইসলাম আহত শিশুটিকে উদ্ধার করে দ্রুত জীবননগর উপজেলা স্বাস্থ্য কমপ্লেক্সে নিয়ে যান। হাসপাতালের জরুরি বিভাগের চিকিৎসক পরীক্ষা-নিরীক্ষা করে শিশুটিকে মৃত ঘোষণা করেন।জীবননগর থানার ভারপ্রাপ্ত কর্মকর্তা নাসির উদ্দিন মৃধা জানান, শিশুটি দাদির হাত ছেড়ে রাস্তা পার হওয়ার জন্য দৌড় দিলে চালক ট্রাকটিকে নিয়ন্ত্রণ করতে পারেননি। ট্রাক থামাতে গিয়ে চালকও মাথায় আঘাত পেয়েছেন। এ ঘটনায় পরিবার কোনো মামলা করেনি।",Prothom Alo,https://www.prothomalo.com/bangladesh/district/7aqoiz4lu8
"দুর্ঘটনায় বরিশাল বিশ্ববিদ্যালয়ের ছাত্রী আহত, মহাসড়ক অবরোধ করে বিক্ষোভ","বরিশাল বিশ্ববিদ্যালয়ের এক ছাত্রী রোববার দুপুরে বিশ্ববিদ্যালয়ের সামনের সড়ক পার হতে গিয়ে মোটরসাইকেলের ধাক্কায় আহত হয়েছেন। এ খবর শুনে দেড় ঘণ্টা কুয়াকাটা-বরিশাল মহাসড়ক অবরোধ করে রাখে শিক্ষার্থীরা। এতে মহাসড়কের দুপাশে অসংখ্য যাত্রী ও পণ্যবাহী যানবাহন আটকা পড়ে। পরে বিশ্ববিদ্যালয় প্রশাসনের আশ্বাসে শিক্ষার্থীরা বিকেল চারটার দিকে অবরোধ তুলে নেন।কর্মসূচি চলাকালে শিক্ষার্থীরা জানান, রোববার বেলা দুইটার দিকে বিশ্ববিদ্যালয়ের সামনের সড়ক পার হতে গিয়ে বিপরীত দিক থেকে আসা একটি বেপরোয়া গতির মোটরসাইকেলের ধাক্কায় দুর্ঘটনার শিকার হন মৃত্তিকা ও পরিবেশবিজ্ঞান বিভাগের ছাত্রী কানিজ ফাতিমা। তাঁকে উদ্ধার করে বরিশাল শের-ই-বাংলা মেডিকেল কলেজ হাসপাতালে ভর্তি করা হয়েছে। ওই শিক্ষার্থী বাঁ পায়ে গুরুতর আঘাত পেয়েছেন। এ খবর বিশ্ববিদ্যালয়ের ক্যাম্পাসে ছড়িয়ে পড়লে বেলা আড়াইটার দিকে নিরাপদ সড়ক, অপরাধীর বিচার এবং ফুটওভার ব্রিজ (পদচারী সেতু) নির্মাণ ও স্পিড ব্রেকারের (গতি নিরোধক) দাবিতে বিক্ষোভ শুরু করেন শিক্ষার্থীরা। কিছুক্ষণ পর বিক্ষুব্ধ শিক্ষার্থীরা বরিশাল-কুয়াকাটা মহাসড়ক অবরোধ করেন। এতে আটকা পড়ে অসংখ্য যানবাহন।কর্মসূচি চলাকালে শিক্ষার্থীরা তাঁদের দাবিসংবলিত পোস্টার প্রদর্শন ও বিভিন্ন স্লোগান দেন। পরে বিশ্ববিদ্যালয়ের উপাচার্য মো. ছাদেকুল আরেফিন ঘটনাস্থলে আসেন এবং শিক্ষার্থীদের সঙ্গে কথা বলেন। তিনি আহত শিক্ষার্থীর যথাযথ চিকিৎসা এবং শিক্ষার্থীদের দাবি বাস্তবায়নে আশ্বাস দেন। তাঁর আশ্বাস পেয়ে বিকেল চারটার দিকে অবরোধ তুলে নেন আন্দোলনরত শিক্ষার্থীরা।আন্দোলনে প্রতিনিধিত্বকারী শিক্ষার্থী মুস্তাকিম বিল্লাহ বলেন, ‘বিশ্ববিদ্যালয়ের সামনে একটি ফুটওভার ব্রিজ নির্মাণের দাবি আমাদের বহুদিনের। কিন্তু এ ব্যাপারে কর্ণপাত করছে না বিশ্ববিদ্যালয় প্রশাসন। আজ আমাদের এক সহপাঠী সড়ক দুর্ঘটনার শিকার হওয়ায় আমাদের রাস্তায় নামতে হলো।' আরেক শিক্ষার্থী জান্নাতুল ফেরদৌস বলেন, উপাচার্য বলেছেন, খুব দ্রুত তাঁদের দাবিগুলো পূরণ করা হবে। একই সঙ্গে আহত শিক্ষার্থীর চিকিৎসার ব্যবস্থা এবং অভিযুক্ত মোটরসাইকেলচালককে আইনের আওতায় আনা হবে। তাঁর আশ্বাসের ভিত্তিতে শিক্ষার্থীরা কর্মসূচি প্রত্যাহার করে নিয়েছেন।বিশ্ববিদ্যালয়ের প্রক্টর মো. খোরশেদ আলম বলেন, আহত শিক্ষার্থীকে হাসপাতালে ভর্তি করা হয়েছে। তাঁর যথাযথ চিকিৎসা নিশ্চিত করা হবে। তাঁর বাম পায়ে গুরুতর আঘাত লেগেছে।শিক্ষার্থীদের দাবি প্রসঙ্গে প্রক্টর খোরশেদ আলম আরও বলেন, ‘আমরা এসব দাবি বাস্তবায়নে উদ্যোগ নেব। যেহেতু মহাসড়কটি সড়ক ও জনপথ বিভাগের আওতাভুক্ত। তাই এখানে ফুটওভার ব্রিজ ও জেব্রা ক্রসিং ও স্পিড ব্রেকার নির্মাণের ব্যাপারে শিগগিরই আলোচনা করা হবে।’",Prothom Alo,https://www.prothomalo.com/bangladesh/district/ha0d5kgzgk
খুশবুর এসএসসি পরীক্ষার ফলাফল জানা হলো না,"ঝালকাঠির রাজপুর উপজেলার খুশবু আক্তার এ বছর রাজাপুর নিজামিয়া মাধ্যমিক বিদ্যালয় থেকে এসএসসি পরীক্ষা দিয়েছে। ২৮ জুলাই ফলাফল ঘোষণার কথা রয়েছে। কিন্তু খুশবুর আর ফলাফল জানা হলো না। গতকাল শনিবার বাস দুর্ঘটনায় খুশবু (১৭) ও তাঁর মা খাদিজা বেগম (৪৩) নিহত হন।খুশবু আক্তার রাজাপুর উপজেলার নিজামিয়া গ্রামের মৃত নজরুল ইসলাম হাওলাদারের মেয়ে। মা ও বোনকে হারিয়ে মো. রহমাতুল্লাহ (৩৫) এখন নিঃসঙ্গ হয়ে পড়েছেন। আজ রোববার দুপুরে খুশবুদের গ্রামের বাড়িতে গিয়ে দেখা যায় চারদিকে নীরবতা। আশপাশের লোকজন বলেন, মা-বোনকে হারিয়ে রহমাতুল্লাহ কেঁদেই যাচ্ছেন। বাড়ির পাশেই খাদিজা ও খুশবুকে কবর দেওয়া হয়েছে।রহমাতুল্লাহ বলেন, তাঁর বাবা নজরুল ইসলাম দুই বছর আগে মারা যান। তাঁরা তিন বোন ও এক ভাই। অপর দুই বোনের বিয়ে হয়ে গেছে। তিনি ঢাকার একটি বেসরকারি প্রতিষ্ঠানে চাকরি করেন। তাঁর মা ও বোন বাড়িতেই থাকত। গতকাল তাঁর মাকে চিকিৎসক দেখানোর কথা ছিল। মাকে নিয়ে খুশবু বরিশালের হাসপাতালে রওনা হয়। আর তিনি (রহমাতুল্লাহ) আগেই সেখানে চলে যান। পরে তাঁর কাছে বাস দুর্ঘটনায় মা ও বোনের মৃত্যুর সংবাদ আসে। আরও পড়ুন‘৩০ মিনিট বাসের জানালা দিয়া গলা পর্যন্ত পানিতে মাথা ভাসাইয়া রাখছিলাম’ রহমাতুল্লাহ বলেন, ‘২৮ জুলাই এসএসসির ফলাফল ঘোষণার কথা রয়েছে। কিন্তু আমার বোন ফলাফল জেনে গেল না। বাস ছাড়ার ১০ মিনিট আগেও তাঁদের সঙ্গে কথা বলেছি। এখন তাঁরা পৃথিবীতে নেই।’খুশবুর চাচা মোস্তাফিজুর রহমান বলেন, মা-বোনকে হারিয়ে ভাতিজা রহমাতুল্লাহ একা হয়ে গেল। এ শোক রহমাতুল্লাহ কীভাবে সামলাবে? আরও পড়ুনপ্রবাসফেরত স্বামীকে নিয়ে বাবার বাড়ি যাচ্ছিলেন খাদিজা, ফিরলেন লাশ হয়ে এদিকে বাস দুর্ঘটনায় এখন পর্যন্ত থানায় কোনো মামলা হয়নি। জেলা পুলিশ সুপার মোহাম্মদ আফরুজুল হক বলেন, এ দুর্ঘটনায় নিহত ব্যক্তিদের স্বজনদের পক্ষে কেউ মামলা করতে আগ্রহী নন। তাই পুলিশ বাদী হয়ে এ ঘটনায় মামলা করার প্রস্তুতি নিচ্ছে।থানা-পুলিশ জানায়, গতকাল সকালে ঝালকাঠিতে যাত্রীবাহী ‘বাশার স্মৃতি’ বাস ৬৫ জন যাত্রী নিয়ে পিরোজপুরের ভান্ডারিয়া থেকে বরিশালের দিকে যাচ্ছিল। পথিমধ্যে নিয়ন্ত্রণ হারিয়ে সদর উপজেলার ছত্রকান্দা এলাকার ধানসিঁড়ি ইউনিয়ন পরিষদ-সংলগ্ন একটি পুকুরে পড়ে যায় বাসটি। এতে ১৭ জন নিহত ও ৩৪ জন আহত হন।",Prothom Alo,https://www.prothomalo.com/bangladesh/district/j470smyt2d
"‘আমার তিনটা মানিক আকাশে উড়াল দিল, ওগো আর খুঁইজা পামু না’","‘আমার তিনটা মানিক আকাশে উড়াল দিল, ওগো আর খুঁইজা পামু না। বাড়ির পাশের তিনটা কবর কেমনে দেইখা রাখমু।’ কথাগুলো বলছিলেন ঝালকাঠি রাজাপুর উপজেলার দক্ষিণ রাজাপুরের বলাইবাড়ি গ্রামের কৃষক মো. নুরুল ইসলাম। ঝালকাঠিতে বাস দুর্ঘটনায় তাঁর দুই ছেলে মেয়ে ও নাতিসহ তিনজন নিহত হয়েছেন।নিহত তিনজন হলেন আইরিন বেগম (২২), তাঁর ১৮ মাসের মেয়ে রিপা মনি ও ভাই নয়ন হাওলাদার (১৬)। গতকাল শনিবার সন্ধ্যায় তাদের লাশ বাড়িতে এনে দাফন করা হয়েছে। আজ রোববার সকালে নিহত ব্যক্তিদের বাড়িতে গিয়ে দেখা যায়, বাড়িতে ক্ষণে ক্ষণে মাতম চলছে। বাড়ির সঙ্গেই তিনজনের কবর দেওয়া হয়েছে। বাবার বাড়িতে বেড়ানো শেষে স্বামীর বাড়িতে যাওয়ার পথে আইরিন দুর্ঘটনায় নিহত হন। লাশ হয়ে আবার বাবার বাড়িতে ফিরে এসেছেন। আরও পড়ুন‘৩০ মিনিট বাসের জানালা দিয়া গলা পর্যন্ত পানিতে মাথা ভাসাইয়া রাখছিলাম’ আইরিনের বড় ভাই সুমন হাওলাদার (৩৫) বলেন, ১ জুলাই আইরিন বাবার বাড়িতে বেড়াতে এসেছিলেন। বেড়ানো শেষে মেয়ে ও ছোট ভাইকে নিয়ে শ্বশুরবাড়ি বরিশালের হিজলা উপজেলার চরমোমেনিয়া গ্রামে দিকে যাচ্ছিলেন। পথে দুর্ঘটনায় মারা যান তাঁরা তিনজন। পেশায় একজন দূরপাল্লার পরিবহনের চালক সুমনের ধারণা, দুর্ঘটনাকবলিত বাসটি অনেক পুরোনো হাওয়ায় এর ফিটনেস ভালো ছিল না। চালক দ্রুতগতিতে চালানোর কারণে নিয়ন্ত্রণ রাখতে পারেননি। আরও পড়ুনপ্রবাসফেরত স্বামীকে নিয়ে বাবার বাড়ি যাচ্ছিলেন খাদিজা, ফিরলেন লাশ হয়ে আইরিনের স্বামী রিপন বেপারী বলেন, ‘আমি আমার দুইটা কলিজাকে হারাইলাম। ওরা আমার সংসারে আলো ছিল।’ আরও পড়ুনদ্রুতগতি ও অবহেলার খেসারত  গতকাল সকালে ঝালকাঠিতে যাত্রীবাহী বাস ‘বাশার স্মৃতি’ ৬৫ জন যাত্রী নিয়ে পিরোজপুরের ভান্ডারিয়া থেকে বরিশালের দিকে যাচ্ছিল। উপজেলার ছত্রকান্দা এলাকার ধানসিঁড়ি ইউনিয়ন পরিষদ-সংলগ্ন পুকুরে পড়ে যায় বাসটি। এতে ১৭ জন নিহত ও ৩৪ জন আহত হন।",Prothom Alo,https://www.prothomalo.com/bangladesh/district/3zexms441t
‘৩০ মিনিট বাসের জানালা দিয়া গলা পর্যন্ত পানিতে মাথা ভাসাইয়া রাখছিলাম’,"‘৩০ মিনিট বাসের জানালা দিয়া গলা পর্যন্ত পুকুরের পানিতে মাথা ভাসাইয়া রাখছিলাম, হেয়ার কিছুক্ষণ পর নাকেমুখে পানি ঢুইকা দম বন্ধ হওয়ার উপক্রম, ঠিক হেই সময় ক্যাডা জানি আমার পা ধাইরা টাইন্না ওপরে তুইল্লা আনছে। আল্লাহ আমার জানডারে ভিক্ষা দিছে।’ এসব কথা বলেন ঝালকাঠিতে যাত্রীবাহী বাস পুকুরে পড়ে ভয়াবহ দুর্ঘটনা থেকে প্রাণে বেঁচে যাওয়া ব্যক্তি আবদুল জলিল আকন (৬০)।আবদুল জলিল আকন বর্তমানে ঝালকাঠি সদর হাসপাতালের দ্বিতীয় তলায় চিকিৎসাধীন। তিনি দুর্ঘটনায় বুকে প্রচণ্ড আঘাত পেয়েছেন। শরীরে প্রচণ্ড ব্যথাও অনুভব করছেন। তাঁর চোখেমুখে অজানা আতঙ্ক। দুর্ঘটনার ভয়াবহ স্মৃতি তাঁকে তাড়িয়ে বেড়াচ্ছে। তিনি ৩০ বছর ধরে বরিশালের ওষুধ উৎপাদনকারী প্রতিষ্ঠান অপসোনিনের মেশিন অপারেটরের কাজ করেন। প্রতিদিন রাজাপুরের বাড়ি থেকে বরিশালে যাওয়া-আসা করেন। তিনি উপজেলার পটুয়াখালী গ্রামের মৃত মোমেন উদ্দিনের ছেলে। এ ঘটনায় তাঁর সঙ্গে থাকা স্ত্রী মিনারা বেগমও (৫০) আহত হয়ে একই হাসপাতালে চিকিৎসাধীন। আরও পড়ুনপ্রবাসফেরত স্বামীকে নিয়ে বাবার বাড়ি যাচ্ছিলেন খাদিজা, ফিরলেন লাশ হয়ে আজ রোববার সকালে হাসপাতালে গিয়ে দেখা যায়, আবদুল জলিল ও তাঁর স্ত্রীর সেবায় ব্যস্ত তাঁদের দুই ছেলে, দুই ছেলের স্ত্রী ও নাতিরা। তাঁদের ভাষ্য, আল্লাহ তাঁদের প্রাণ ভিক্ষা দিয়েছে। তাঁদের আর কিছু চাওয়ার নেই। হাসপাতালে আলাপকালে আবদুল জলিল বলেন, তিনি স্ত্রীসহ সকাল ৯টার দিকে রাজাপুরের বাইপাস এলাকা থেকে ‘বাশার স্মৃতি’ নামের বাসে ওঠেন। কর্মস্থলে যাওয়ার পাশাপাশি বরিশালে স্ত্রীকে নিয়ে চিকিৎসকের কাছে যাওয়ার কথা ছিল। তিনি চালকের এক আসন পেছনে বসেন। আর স্ত্রী মিনারা বেগম ইঞ্জিনের ওপরের আসনে বসেন। সে সময় বাসে প্রচণ্ড ভিড় থাকা সত্ত্বেও চালক আরও যাত্রীর অপেক্ষায় বাসটি দাঁড় করিয়ে রাখেন। চালক সাড়ে ৯টার দিকে কানায় কানায় পূর্ণ অবস্থায় বাসটি ছাড়ার পর কিছু দূর যেতেই এক নারী বাচ্চাসহ বাসে ওঠেন। তিনি (জলিল) তাঁকে আসন ছেড়ে দেন। দুর্ঘটনার আগপর্যন্ত বাসে ভিড়ের মধ্যে দাঁড়িয়ে ছিলেন তিনি। কিন্তু আফসোস, সেই নারী তাঁর বাচ্চাসহ দুর্ঘটনায় মারা যান। আরও পড়ুনদ্রুতগতি ও অবহেলার খেসারত  চালক যাত্রার শুরু থেকেই গাড়িতে যাত্রী ওঠানোর জন্য বারবার সুপারভাইজারের সঙ্গে কথা বলছিলেন বলে জানান আবদুল জলিল। তিনি বলেন, গাড়ি চালনায় চালকের মনোযোগ ছিল না। সেই সঙ্গে চালক বেপরোয়া গতিতে গাড়িটি চলাচ্ছিলেন। হঠাৎ কোনো কারণ ছাড়াই ছত্রকান্দা এলাকার ধানসিঁড়ি ইউনিয়ন পরিষদের কাছে এসে চালক গাড়িটি পুকুরের মধ্যে নামিয়ে দেন। আবদুল জলিল বলেন, ‘আমি মৃত্যুর দুয়ার দিয়া ফিইররা আইছি। মনে অয়, মোরে ফায়ার সার্ভিসের কেউ টাইন্না তোলছে। হেয়ার পর হাসপাতালে আইয়া মোর হুঁশ অইছে। মোর স্ত্রীকে ঘটনার সাড়ে তিন ঘণ্টা পরে হাসপাতালে খুঁইজ্যা পাইছি। যারা মইরা গ্যাছে, হেগো পক্ষে মুই এই ঘটনার বিচার চাই।’   আরও পড়ুনঅনাগত সন্তান কোনো দিন বাবাকে দেখতে পাবে না, আক্ষেপ নাজমার ঝালকাঠি সদর হাসপাতাল সূত্রে জানা যায়, এ দুর্ঘটনায় আহত হয়ে ঝালকাঠি সদর হাসপাতালে ৩৪ জন ভর্তি ছিলেন। এঁদের মধ্যে গতকাল রাতেই আংশিক সুস্থ হয়ে ২৫ জন বাড়িতে চলে গেছেন। দুজনকে উন্নত চিকিৎসার জন্য বরিশালের শের-ই–বাংলা মেডিকেল কলেজ হাসপাতালে পাঠানো হয়েছে। বর্তমানে ভর্তি আছেন সাতজন।হাসপাতালের জরুরি বিভাগের চিকিৎসা কর্মকর্তা দ্বীন মোহম্মদ বলেন, গতকাল রাতে অনেকটা সুস্থ বোধ করায় ২৫ জন বাড়িতে চলে গেছেন। বর্তমানে সাতজন ভর্তি আছেন। তাঁদের সুচিকিৎসা দেওয়া হচ্ছে। তবে অনেকের মধ্যে ঘটনার দুঃসহ স্মৃতির কারণে মানসিক আতঙ্ক কাজ করছে। গতকাল শনিবার সকালে ঝালকাঠিতে ৪০ আসনের যাত্রীবাহী বাস ‘বাশার স্মৃতি’ ৬৫ জন যাত্রী নিয়ে পিরোজপুরের ভান্ডারিয়া থেকে বরিশালের দিকে যাচ্ছিল। বাসটি নিয়ন্ত্রণ হারিয়ে ঝালকাঠি সদর উপজেলার ছত্রকান্দা নামে এলাকার ধানসিঁড়ি ইউনিয়ন পরিষদ-সংলগ্ন একটি পুকুরে পড়ে যায়। এতে ১৭ জন নিহত হন, আর আহত হন ৩৪ জন। গতকাল বিকেলের মধ্যে নিহত ১৭ জনের স্বজনেরা ময়নাতদন্ত ছাড়াই লাশ বাড়িতে নিয়ে দাফন করেন। আরও পড়ুনঝালকাঠিতে বাস দুর্ঘটনায় নিহত ১৭ জনের মধ্যে ১৪ জনের পরিচয় মিলেছে",Prothom Alo,https://www.prothomalo.com/bangladesh/district/gukahzfdwc
"ঝালকাঠিতে বাস দুর্ঘটনা
প্রবাসফেরত স্বামীকে নিয়ে বাবার বাড়ি যাচ্ছিলেন খাদিজা, ফিরলেন লাশ হয়ে","পিরোজপুরের ভান্ডারিয়া উপজেলার তেলিখালী গ্রামের রাসেল সিকদার। বিয়ের পর চলে যান প্রবাসে। ছয় দিন আগে দেশে ফেরেন। এরপর স্ত্রী খাদিজা আক্তারের সঙ্গে শ্বশুরবাড়ি শরীয়তপুর যাওয়ার জন্য গতকাল শনিবার রওনা হয়েছিলেন তিনি। তাঁদের সেই আনন্দের যাত্রা মুহূর্তেই বিষাদে পরিণত হয়েছে। সড়ক দুর্ঘটনায় নিহত হয়েছেন খাদিজা (২৫), গুরুতর আহত হন রাসেল।গতকাল সকালে ‘বাসার স্মৃতি’ নামের যাত্রীবাহী একটি বাস ৬৫ থেকে ৭০ জন যাত্রী নিয়ে পিরোজপুরের ভান্ডারিয়া থেকে বরিশালের দিকে যাচ্ছিল। পথে নিয়ন্ত্রণ হারিয়ে ঝালকাঠি সদর উপজেলার ধানসিঁড়ি ইউনিয়ন পরিষদসংলগ্ন একটি পুকুরে পড়ে যায় বাসটি। এতে ১৭ জন নিহত ও ৩৪ জন আহত হন। নিহত ব্যক্তিদের মধ্যে খাদিজাসহ আটজনের বাড়ি ভান্ডারিয়ায়। আরও পড়ুনঅনাগত সন্তান কোনো দিন বাবাকে দেখতে পাবে না, আক্ষেপ নাজমার প্রতিবেশীদের সঙ্গে কথা বলে জানা গেছে, পাঁচ বছর আগে রাসেল সিকদার ও খাদিজা আক্তারের বিয়ে হয়। বিয়ের পর স্ত্রীকে রেখে সৌদি আরবে চলে যান রাসেল সিকদার। ছয় দিন আগে তিনি বাড়িতে আসেন। গতকাল সকালে খাদিজা আক্তারকে নিয়ে শ্বশুরবাড়ি শরীয়তপুরে যাওয়ার জন্য বরিশালগামী বাসে ওঠেন রাসেল সিকদার। বরিশাল থেকে সড়কপথে শরীয়তপুরে তাঁদের যাওয়ার কথা ছিল।আজ সকালে মুঠোফোনে রাসেল সিকদার বলেন, ‘খাদিজা আক্তারের ইচ্ছায় তাঁকে নিয়ে বাবার বাড়িতে যাচ্ছিলাম। পথে বাস দুর্ঘটনায় খাদিজা আক্তার মারা গেল। গতকাল সকালে আমাদের যাত্রা ছিল আনন্দের। এক ঘণ্টার মধ্যে সে আনন্দ বিষাদে পরিণত হয়ে গেল।’ আরও পড়ুনঝালকাঠিতে বাস দুর্ঘটনায় নিহত ১৭ জনের মধ্যে ১৪ জনের পরিচয় মিলেছে ভান্ডারিয়া উপজেলার তেলিখালী ইউনিয়ন পরিষদের ১ নম্বর ওয়ার্ডের সদস্য মিজানুর রহমান প্রথম আলোকে বলেন, রাসেল সিকদার দীর্ঘদিন প্রবাসজীবন কাটিয়ে বাড়ি এসেছিলেন। শ্বশুরবাড়ি যাওয়ার পথে দুর্ঘটনায় স্ত্রী খাদিজা নিহত হন। গতকাল রাতেই তাঁর লাশ বাড়িতে নিয়ে আসা হয়। আজ সকালে তেলিখালী গ্রামে খাদিজার দাফন সম্পন্ন হয়েছে।",Prothom Alo,https://www.prothomalo.com/bangladesh/district/s1v0uepxi4
রামপুরায় ট্রাক-মোটরসাইকেল মুখোমুখি সংঘর্ষে কলেজশিক্ষার্থী নিহত,"রাজধানীর রামপুরায় ট্রাকের সঙ্গে মোটরসাইকেলের মুখোমুখি সংঘর্ষে এক কলেজশিক্ষার্থী নিহত হয়েছেন।আজ রোববার ভোরে হাতিরঝিল থানা এলাকার রামপুরা ডিআইটি রোডের মুখে এ দুর্ঘটনা ঘটে। একই দুর্ঘটনায় কলেজশিক্ষার্থীর বন্ধু মোটরসাইকেলচালক আহত হয়েছেন। নিহত শিক্ষার্থীর নাম পুলক গোমেজ (২১)। তিনি রাজধানীর মার্টিন লুথার কলেজের দ্বাদশ শ্রেণির শিক্ষার্থী ছিলেন। তাঁর আহত বন্ধুর নাম জাহেদ হাসান (২১)। তিনি এখন ঢাকা মেডিকেল কলেজ হাসপাতালে চিকিৎসাধীন।হাতিরঝিল থানা-পুলিশ ও হাসপাতাল সূত্র জানায়, গুরুতর আহত অবস্থায় পুলক ও জাহেদকে উদ্ধার করে সকাল সাড়ে ছয়টার দিকে ঢাকা মেডিকেল কলেজ হাসপাতালের জরুরি বিভাগে নেওয়া হয়। সেখানে পুলককে মৃত ঘোষণা করেন কর্তব্যরত চিকিৎসক। হাতিরঝিল থানার উপপরিদর্শক (এসআই) মেহেদী হাসান বলেন, রামপুরা ডিআইটি রোডের মুখে দ্রুতগতির একটি ট্রাকের সঙ্গে বিপরীত দিক থেকে আসা মোটরসাইকেলটির মুখোমুখি সংঘর্ষ হয়। এতে মোটরসাইকেলটিতে থাকা দুজন ছিটকে সড়কে পড়ে গুরুতর আহত হন। আহত দুজনকে ঢাকা মেডিকেল কলেজ হাসপাতালের জরুরি বিভাগে নেওয়া হলে একজনকে মৃত ঘোষণা করা হয়।পুলকের দুলাভাই রনি রোজারিও বলেন, গতকাল দিবাগত রাত ১২টার দিকে পুলক ও তাঁর বন্ধু জাহেদ মোটরসাইকেলে করে পুরান ঢাকায় বিরিয়ানি খেতে গিয়েছিলেন। সেখান থেকে বাসায় ফেরার পথে তাঁরা সড়ক দুর্ঘটনার শিকার হন। পুলিশ জানায়, ময়নাতদন্তের জন্য পুলকের লাশ ঢাকা মেডিকেল কলেজের মর্গে রাখা হয়েছে। ট্রাকটিকে এখন পর্যন্ত শনাক্ত করা যায়নি।পারিবারিক সূত্র জানা যায়, পুলকের গ্রামের বাড়ি গাজীপুরের কালীগঞ্জ উপজেলার নাগরী গ্রামে। তাঁর বাবার নাম বিপিন গোমেজ। তিনি প্রবাসী। রাজধানীর নদ্দা সরকার বাড়ি এলাকায় পরিবারের সঙ্গে ভাড়া বাসায় থাকতেন পুলক। দুই বোন ও এক ভাইয়ের মধ্যে পুলকের ছিলেন ছোট।",Prothom Alo,https://www.prothomalo.com/bangladesh/capital/j5ex5isv0o
"ঝালকাঠিতে বাস দুর্ঘটনা
দ্রুতগতি ও অবহেলার খেসারত","অতিরিক্ত গতি ও চালকের অবহেলা-অমনোযোগিতার কারণেই পুকুরে পড়েছে বাসটি। ঘটেছে এমন মর্মান্তিক প্রাণহানির ঘটনা। অন্তত ১৭ যাত্রী নিহত হওয়া ছাড়াও আহত হয়েছেন ৩৪ জন। ঝালকাঠির ভয়াবহ বাস দুর্ঘটনা থেকে বেঁচে ফেরা যাত্রীদের বয়ানে উঠে এসেছে এমন তথ্য। গতকাল শনিবার সকাল সোয়া ১০টার দিকে ঝালকাঠি সদর উপজেলার ধানসিঁড়ি ইউনিয়ন পরিষদসংলগ্ন পুকুরে ‘বাশার স্মৃতি’ নামের ওই বাস পড়ে যাওয়ার ঘটনা ঘটে।  আরও পড়ুনঝালকাঠিতে বাস দুর্ঘটনায় নিহত ১৭ জনের মধ্যে ১৪ জনের পরিচয় মিলেছে দুর্ঘটনার কারণ সম্পর্কে আহত বাসযাত্রী পিরোজপুরের ভান্ডারিয়ার ভূমি অফিসের কর্মচারী মিজানুর রহমান (৫২) অভিযোগ করে বলেন, ৪০ আসনের বাসটি সকাল পৌনে নয়টায় ভান্ডারিয়া থেকে বরিশালের উদ্দেশে ছেড়ে আসে। পথিমধ্যে বিভিন্ন স্থান থেকে যাত্রী ওঠানোর ফলে যাত্রীসংখ্যা প্রায় ৭০ জন হয়। ছাদেও কয়েকজন যাত্রী ছিল। বাসটি দ্রুতগতিতে ধানসিঁড়ি ইউনিয়ন পরিষদের কার্যালয় অতিক্রম করার সময় চালক মোহন মিয়া সুপারভাইজারের সঙ্গে কথা বলছিলেন। এ সময় হঠাৎ নিয়ন্ত্রণ হারিয়ে বাসটি সড়কের বাঁ দিকে পুকুরে পড়ে যায়।একই ধরনের অভিযোগ করেন দুর্ঘটনায় বাবা ও এক ভাইকে হারানো আহত মো. রাসেল মোল্লা (৩৫)। তিনি প্রথম আলোকে বলেন, তিনি চালকের পেছনের আসনে ছিলেন। চালক যাত্রার শুরু থেকেই গাড়িতে যাত্রী ওঠানোর জন্য বারবার সুপারভাইজারের সঙ্গে কথা বলছিলেন। গাড়ি চালনায় তাঁর মনোযোগ ছিল না।বাস চালানোর সময় চালক মুঠোফোনেও কথা বলছিলেন বলে অভিযোগ করেন কয়েকজন। হঠাৎ শব্দ শুনে বের হয়ে দেখি বাসটি পুকুরে পড়ে গেছে। এর মধ্যে ইউনিয়ন পরিষদে যারা ছিল এবং আশপাশের লোকজন ছুটে এসে পুকুরে ঝাঁপিয়ে লোকজনকে বাঁচানোর চেষ্টা করেধানসিঁড়ি ইউনিয়ন পরিষদের (ইউপি) চেয়ারম্যান আজাদ আবুল কালাম দুর্ঘটনায় নিহত ১৭ জন হলেন পিরোজপুরের ভান্ডারিয়া পৌর এলাকার তারেক রহমান (৪৫), সালাম মোল্লা (৬০), তাঁর ছেলে শাহীন মোল্লা (২৫), সাদিয়া বেগম (২০), পশুরবুনিয়া এলাকার জালাল হাওলাদারের মেয়ে সুমাইয়া (৬), রিজার্ভ পুকুরের পাড় এলাকার রহিমা বেগম (৬০), তাঁর ছেলে আবুল কালাম হাওলাদার (৪৫), উত্তর শিয়ালকাঠি এলাকার রাবেয়া বেগম (৮০); ঝালকাঠির রাজাপুরের নিজামিয়া এলাকার খাদিজা বেগম (৪৩), তাঁর মেয়ে খুশবু আক্তার (১৭), দক্ষিণ রাজাপুরের বলাইবাড়ি এলাকার মো. নয়ন (১৬), কাঁঠালিয়ার বাঁশবুনিয়া গ্রামের সালমা আক্তার (৪২), শৌলজালিয়া এলাকার ফারুক হোসন (৫৫); বরিশালের বাকেরগঞ্জের চরবোয়ালিয়াগ্রামের দেলোয়ার হোসেনের ছেলে আবদুল্লাহ (৮), মেহেন্দীগঞ্জের আইরিন আক্তার (২২), তাঁর মেয়ে রিপা মণি (২) ও বরিশাল সদরের পারভীন আক্তার (২০)। এদিকে দুর্ঘটনায় এত আহত রোগীর উপস্থিতিতে শয্যাসংকট দেখা দেয় ঝালকাঠি সদর হাসপাতালে। এতে অনেককে মেঝেতে থেকে চিকিৎসা নিতে দেখা গেছে। আরও পড়ুনঝালকাঠিতে বাস পুকুরে পড়ে নিহতের সংখ্যা বেড়ে ১৭ ঝালকাঠি সদর হাসপাতালে চিকিৎসাধীন ছিলেন কাঁঠালিয়ার আবুল বাশার, রিজিয়া, ভান্ডারিয়ার রাসেল মোল্লা, ফাতিমা, রাসেল, মনিরুজ্জামান, ঝালকাঠির নলছিটির মিফতা, আজিজুল, রিজিয়া, আরজু, রাজাপুরের মনোয়ারা, সোহেল, আলাউদ্দিন, আবুল কালাম, ভোলার সুইটি, পটুয়াখালীর বাউফলের রুকাইয়া, সিদ্দিকুর, বরগুনার আকাশ, সাতক্ষীরার সোহাগ, পিরোজপুরের মঠবাড়িয়ার নাঈমুল, ঝালকাঠির আল-আমিন, বরিশালের সাব্বির। এ ছাড়া দুজনকে বরিশাল শের-ই–বাংলা মেডিকেল কলেজ হাসপাতালে পাঠানো হয়েছে। তাঁদের নাম তাৎক্ষণিকভাবে জানা যায়নি।জেলা সিভিল সার্জন এইচ এম জহিরুল ইসলাম বলেন, আহত ব্যক্তিদের যথাযথ চিকিৎসার ব্যবস্থা করা হয়েছে। অনেককে অক্সিজেন দেওয়া হয়েছে।বাসটি পুকুরে পড়ার সঙ্গে সঙ্গে যাঁরা উদ্ধারকাজে ছুটে আসেন তাঁদের মধ্যে ছিলেন ধানসিঁড়ি ইউনিয়ন পরিষদের (ইউপি) চেয়ারম্যান আজাদ আবুল কালাম। ঘটনার সময় তিনি পরিষদের কার্যালয়ে ইউপি সদস্যদের নিয়ে সভা করছিলেন। আজাদ আবুল কালাম প্রথম আলোকে বলেন, ‘হঠাৎ শব্দ শুনে বের হয়ে দেখি বাসটি পুকুরে পড়ে গেছে। এর মধ্যে ইউনিয়ন পরিষদে যারা ছিল এবং আশপাশের লোকজন ছুটে এসে পুকুরে ঝাঁপিয়ে লোকজনকে বাঁচানোর চেষ্টা করে।’ তাঁর কথায়, স্থানীয় লোকজন তাৎক্ষণিক তৎপর না হলে প্রাণহানি বাড়তে পারত।উদ্ধারকাজে অংশ নিয়ে আহত হওয়া ইউপি সদস্য ফয়সাল রহমান বলেন, পুলিশ ও ফায়ার সার্ভিস পৌঁছার আগেই তাঁরা ৫০-৬০ জন মিলে উদ্ধার অভিযান শুরু করেন।ঝালকাঠি ফায়ার সার্ভিসের স্টেশন কর্মকর্তা সফিকুল ইসলাম জানান, উদ্ধার তৎপরতা চালাতে গিয়ে তাঁদের কয়েকজন সদস্য আহত হয়েছেন।ঝালকাঠির জেলা প্রশাসক ফারাহ্ গুল নিঝুম বলেন, দুর্ঘটনার কারণ অনুসন্ধানে অতিরিক্ত জেলা ম্যাজিস্ট্রেট মো. মামুন শিবলীকে আহ্বায়ক করে পাঁচ সদস্যের একটি তদন্ত কমিটি গঠন করা হয়েছে। কমিটি তিন দিনের মধ্যে প্রতিবেদন জমা দেবে। পুলিশের মহাপরিদর্শক (আইজিপি) চৌধুরী আবদুল্লাহ আল-মামুনের পক্ষ থেকে লাশ দাফন ও পরিবহনের জন্য নিহত ব্যক্তিদের পরিবারগুলোকে মোট ১ লাখ টাকা দেওয়া হয়েছে জানিয়ে জেলা পুলিশ সুপার মোহাম্মদ আফরুজুল হক বলেন, দুর্ঘটনায় পুলিশের পক্ষ থেকে একটি মামলা দায়ের করা হবে।পুলিশের পক্ষ থেকে জানানো হয়েছে, বাসটি বেলা দেড়টার দিকে রেকার দিয়ে টেনে ওপরে তোলা হয়েছে। পুকুরে আর কারও মরদেহ নেই।ঝালকাঠি বাস মালিক সমিতির যুগ্ম সাধারণ সম্পাদক মু. নাসির উদ্দিন বলেন, দুর্ঘটনাকবলিত বাসের চালক ও সুপারভাইজারের কোনো সন্ধান পাওয়া যায়নি। তবে চালকের সহকারীকে আহত অবস্থায় (১৭) পাওয়া গেছে। পাঁচ জেলায় শুক্রবার রাত থেকে গতকাল সন্ধ্যা পর্যন্ত সড়ক দুর্ঘটনায় অন্তত ৭ জন নিহত হন। এর মধ্যে গতকাল সকালে চাঁপাইনবাবগঞ্জের ভোলাহাটে ট্রাকের সঙ্গে সংঘর্ষে নিহত হন সিএনজিচালিত অটোরিকশার দুই যাত্রী ফাতেমা বেগম (৪২) ও হেলাল (৩৫)। একই দিন সন্ধ্যায় শিবগঞ্জ উপজেলার ভাঙ্গাব্রিজ এলাকায় ট্রাকের ধাক্কায় নিহত হন পথচারী আব্দুল আলিম (৫৫)।পঞ্চগড়ের তেঁতুলিয়া উপজেলার পেদিয়াগছ এলাকায় গতকাল দুপুরে মোটরসাইকেলের ধাক্কায় নিহত হয় শিশু আব্দুল কাদের জিলানী (৮)। ঘটনার সময় সে বাড়ির সামনে ছয় মাস বয়সী বোনকে কোলে নিয়ে দাঁড়িয়ে ছিল। দুর্ঘটনায় বোনও আহত হয়েছে। ফরিদপুরের ভাঙ্গা উপজেলার মালিগ্রাম এলাকায় গতকাল দুপুরে পদ্মা সেতুর এক্সপ্রেসওয়ের রেলিংয়ে ধাক্কা লেগে বাস উল্টে নিহত হন সুপারভাইজার খলিলুর রহমান সরদার (৪০)। আহত হন ১০ যাত্রী।মৌলভীবাজারের কুলাউড়া পৌর শহরের উছলাপাড়া এলাকায় শুক্রবার রাতে ব্যাটারিচালিত অটোরিকশার ধাক্কায় নিহত হন পথচারী মহসিন আহমদ (৪০)।এ ছাড়া নীলফামারীর জলঢাকায় গতকাল দুপুরে জিন্নার স্কুল নামক স্থানে মোটরসাইকেলের নিয়ন্ত্রণ হারিয়ে নিহত হন সোহেল রানা (১৫)।",Prothom Alo,https://www.prothomalo.com/bangladesh/zdc0qau38y
"ঝালকাঠিতে বাস দুর্ঘটনা
অনাগত সন্তান কোনো দিন বাবাকে দেখতে পাবে না, আক্ষেপ নাজমার","চট্টগ্রামে ট্রাকচালকের চাকরি করতেন শাহিন মোল্লা (৩২)। সেখানে স্ত্রীকে নিয়ে ভাড়া বাসায় থাকেন। পৌরসভা নির্বাচনে ভোট দিতে এসেছিলেন গ্রামের বাড়ি পিরোজপুরের ভান্ডারিয়ার উত্তর–পূর্ব ভান্ডারিয়া গ্রামে। নির্বাচন শেষে বাবাকে চিকিৎসক দেখিয়ে কর্মস্থলে ফেরার কথা ছিল। কিন্তু তার আগেই গতকাল শনিবার মর্মান্তিক এক সড়ক দুর্ঘটনায় মৃত্যু হয়েছে শাহিন মোল্লার। চিকিৎসকের কাছে যাওয়ার পথে একই সঙ্গে মৃত্যু হয়েছে তাঁর বাবারও।স্বামীর মৃত্যুর খবর পেয়ে গতকাল দুপুরে চট্টগ্রাম থেকে রওনা দেন শাহিনের অন্তঃসত্ত্বা স্ত্রী নাজমা আক্তার। রাত নয়টায় জানাজা শেষে বাবা-ছেলের লাশ বাড়িতে রাখা হয়। দাফনের আগে অপেক্ষা করা হয় শাহিন মোল্লার স্ত্রীর জন্য। রাত ১২টার দিকে নাজমা আক্তার শ্বশুরবাড়িতে পৌঁছে শেষবারের মতো স্বামী ও শ্বশুরকে দেখেন। এ সময় বাড়িতে এক হৃদয়বিদারক দৃশ্যের সৃষ্টি হয়। আহাজারি করতে করতে নাজমা আক্তার বলছিলেন, ‘উনি (শাহিন) পৌরসভার নির্বাচনে ভোট দিতে বাড়ি এসেছিলেন। আসার সময় আমাকে বলেছিলেন, ভোটের পর চট্টগ্রামে ফিরবেন। বাড়িতে থাকার সময়ে প্রতিদিন মুঠোফোনে আমার খোঁজখবর নিতেন। আমাদের অনাগত সন্তান নিয়ে তাঁর কত উচ্ছ্বাস ছিল। আমাদের প্রথম সন্তান পৃথিবীতে আসতেছে। সন্তানের জন্য অনেক পরিকল্পনা ছিল। অথচ সেই সন্তান আর কোনো দিন বাবাকে দেখতে পাবে না। বাবাও সন্তানকে দেখে যেতে পারল না।’ নাজমা আক্তার আক্ষেপ করে বলেন, ‘আমার সন্তানের মতন এমন দুর্ভাগ্য কারও জীবনে যেন না আসে।’ গতকাল সকালে ‘বাসার স্মৃতি’ নামের যাত্রীবাহী একটি বাস ৬৫ থেকে ৭০ জন যাত্রী নিয়ে পিরোজপুরের ভান্ডারিয়া থেকে বরিশালের দিকে যাচ্ছিল। নিয়ন্ত্রণ হারিয়ে ঝালকাঠি সদর উপজেলার ধানসিঁড়ি ইউনিয়ন পরিষদসংলগ্ন একটি পুকুরে পড়ে যায় বাসটি। এতে ১৭ জন নিহত ও ৩৪ জন আহত হন। নিহত ব্যক্তিদের মধ্যে শাহিন মোল্লা, তাঁর বাবা আবদুস সালাম মোল্লাসহ (৬৫) আটজনের বাড়ি ভান্ডারিয়ায়। আরও পড়ুনবাবা ও ভাইকে হারিয়ে মূর্ছা যাচ্ছেন রাসেল মোল্লা পারিবারিক সূত্রে জানা গেছে, শাহিন মোল্লা ছিলেন পরিবারের একমাত্র উপার্জনক্ষম ব্যক্তি। মা–বাবার সংসারের খরচ দিতেন তিনি। এক সপ্তাহ আগে ভান্ডারিয়া পৌরসভার প্রথম নির্বাচন উপলক্ষে বাড়িতে যান শাহিন মোল্লা। স্ত্রী নাজমা আক্তার অন্তঃসত্ত্বা হওয়ায় তাঁকে চট্টগ্রামের ভাড়া বাড়িতে রেখে আসেন। দু–তিন দিনের মধ্যে তাঁর চট্টগ্রামে ফিরে যাওয়ার কথা ছিল।চট্টগ্রামে যাওয়ার আগে বাবা আবদুস সালাম মোল্লা হার্টে সমস্যার জন্য চিকিৎসা করাতে চেয়েছিলেন। এ জন্য গতকাল সকালে বরিশালে যাওয়ার জন্য বাবা ও ছোট ভাই রাসেল মোল্লাকে নিয়ে ভান্ডারিয়া বাসস্ট্যান্ড থেকে বরিশালগামী একটি বাসে ওঠেন। কিন্তু সেখানে পৌঁছার আগেই বাবা-ছেলের প্রাণ গেল সড়কে। আরও পড়ুনঝালকাঠিতে বাস দুর্ঘটনায় নিহত ১৭ জনের মধ্যে ১৪ জনের পরিচয় মিলেছে রাসেল মোল্লা বলেন, ভান্ডারিয়া থেকে বাসটিতে ওঠার পর থেকে চালক তাঁর পাশের সিটে বসা যাত্রীর সঙ্গে গল্প করছিলেন। তিনি পথে বাস থামিয়ে অনেক যাত্রী তুলছিলেন। এ নিয়ে বাসের যাত্রীদের সঙ্গে চালকের ঝগড়া হয়। কথা-কাটাকাটির একপর্যায়ে বাসটি নিয়ন্ত্রণ হারিয়ে সড়কের পাশে পুকুরে পড়ে যায়।শাহিন মোল্লার চাচাতো ভাই ফেরদৌস মোল্লা বলেন, শাহিন মোল্লা ভান্ডারিয়া পৌরসভার নির্বাচনে ভোট দিতে কয়েক দিনের জন্য বাড়ি এসেছিলেন। অসুস্থ বাবাকে চিকিৎসক দেখানোর পর তাঁর চট্টগ্রামে ফিরে যাওয়ার কথা ছিল। শাহিন মোল্লার আয়ে পুরো সংসার চলত। তাঁর মৃত্যুতে পরিবারটির অনেক ক্ষতি হয়ে গেল।",Prothom Alo,https://www.prothomalo.com/bangladesh/district/4hsggmdffp
"নাটোরে বাস-ট্রাক মুখোমুখি সংঘর্ষে নিহত ২, আহত ৫","নাটোরের বড়াইগ্রামে যাত্রীবাহী বাস ও ট্রাকের মুখোমুখি সংঘর্ষে দুজন নিহত হয়েছেন। আহত হয়েছেন অন্তত পাঁচজন। গতকাল শনিবার দিবাগত রাত সোয়া একটার দিকে উপজেলার খেজুরতলা এলাকায় নাটোর-ঢাকা মহাসড়কে এ দুর্ঘটনা ঘটে।  ঝলমলিয়া হাইওয়ে থানা সূত্রে জানা যায়, এনআর ট্রাভেলস (ঢাকা মেট্রো-ব-১৩-২২৮২) নামের বাসটি চাঁপাইনবাবগঞ্জ থেকে ঢাকার দিকে যাচ্ছিল। গতকাল দিবাগত রাত ১টা ২০ মিনিটে বড়াইগ্রামের খেজুরতলা এলাকায় এসে বাসটির সঙ্গে বিপরীত দিক থেকে আসা সিলিন্ডারবোঝাই একটি ট্রাকের (ঢাকা মেট্রো-ট-১৬-৩২৬৮) মুখোমুখি সংঘর্ষ হয়। এতে বাসের সামনের অংশ দুমড়েমুচড়ে যায়। ট্রাকটি সড়কের পাশে উল্টে যায়। ঘটনাস্থলেই দুই ব্যক্তি নিহত এবং পাঁচজন আহত হন। আহত ব্যক্তিদের নাটোর সদর হাসপাতাল ও রাজশাহী মেডিকেল কলেজ হাসপাতালে পাঠানো হয়েছে। মরদেহ ঝলমলিয়া থানা হেফাজতে রয়েছে। তাঁরা হলেন বাসের সুপারভাইজার বেলাল হোসেন (২৬) ও চালকের সহকারী আনোয়ারুল ইসলাম (২৮)।  ঝলমলিয়া হাইওয়ে থানার পরিদর্শক মাসুদ রানা আজ রোববার সকালে প্রথম আলোকে বলেন, খবর পেয়ে তাঁরা তাৎক্ষণিক ঘটনাস্থলে যান এবং ফায়ার সার্ভিসের কর্মীদের সঙ্গে নিয়ে হতাহত ব্যক্তিদের উদ্ধার করেন। নিহত ব্যক্তিদের লাশ থানায় আছে। তাঁদের পরিচয় জানা সম্ভব হয়নি। দুর্ঘটনার কারণ তাৎক্ষণিক জানা যায়নি। তবে দুটি গাড়ি বেপরোয়াভাবে চলছিল বলে ধারণা করা হচ্ছে।",Prothom Alo,https://www.prothomalo.com/bangladesh/district/a254e0mgvo
"ঝালকাঠিতে বাস দুর্ঘটনা
ভান্ডারিয়ায় লাশ দাফনে প্রতি পরিবারকে ৫০ হাজার টাকা দিলেন উপজেলা চেয়ারম্যান","পিরোজপুরের ভান্ডারিয়া উপজেলার আটজন ঝালকাঠিতে বাস দুর্ঘটনায় নিহত হয়েছেন। নিহত ব্যক্তিদের প্রত্যেকের পরিবারকে লাশ দাফনের জন্য ৫০ হাজার টাকা সহায়তা করেছেন উপজেলা পরিষদের চেয়ারম্যান মিরাজুল ইসলাম।গতকাল শনিবার সকাল সোয়া ১০টার দিকে ঝালকাঠির সদর উপজেলার ধানসিঁড়ি ইউনিয়ন পরিষদসংলগ্ন একটি পুকুরে নিয়ন্ত্রণ হারিয়ে ‘বাসার স্মৃতি’ নামের একটি যাত্রীবাহী বাস পড়ে যায়। এতে বাসের ১৭ যাত্রী নিহত হন। নিহত ব্যক্তিদের মধ্যে আটজনের বাড়ি ভান্ডারিয়া উপজেলায়। স্বজনদের আবেদনের পরিপ্রেক্ষিতে ময়নাতদন্ত ছাড়াই তাঁদের লাশ পরিবারের কাছে হস্তান্তর করে জেলা প্রশাসন। স্থানীয় সূত্রে জানা গেছে, ভান্ডারিয়া থেকে বাসটি বরিশালে যাওয়ার পথে দুর্ঘটনার শিকার হয়। এতে ভান্ডারিয়া পৌরসভার মধ্য ভান্ডারিয়ার সালাম মোল্লা (৬০), তাঁর ছেলে শাহীন মোল্লা (২৫), পৌরসভার ৭ নম্বর ওয়ার্ডের বাসিন্দা ওষুধ ব্যবসায়ী তারেক রহমান (৪৫), ভান্ডারিয়া উপজেলার পশুরবুনিয়া গ্রামের জালাল হাওলাদারের শিশুকন্যা সুমাইয়া আক্তার (৬), একই উপজেলার রিজার্ভ পুকুরের পাড় এলাকার রহিমা বেগম (৬০), তাঁর ছেলে আবুল কালাম হাওলাদার (৪৫), একই উপজেলার উত্তর শিয়ালকাঠি গ্রামের রাবেয়া বেগম (৮০) ও তেলিখালী ইউনিয়নের সাদিয়া নিহত হন। খবর পেয়ে ভান্ডারিয়া উপজেলা পরিষদের চেয়ারম্যান মিরাজুল ইসলাম ও ভান্ডারিয়া পৌরসভার নবনির্বাচিত মেয়র ফাইজুর রশিদ জোমাদ্দার ঝালকাঠিতে ছুটে যান। তাঁরা লাশগুলো নিহত ব্যক্তিদের বাড়িতে পৌঁছে দেন এবং প্রত্যেকের পরিবারকে লাশ দাফনের জন্য নগদ ৫০ হাজার টাকা সহায়তা দেন। গতকাল রাতে নিহত ব্যক্তিদের জানাজা শেষে লাশ দাফন করা হয়েছে।",Prothom Alo,https://www.prothomalo.com/bangladesh/district/0ft12cw35t
চকবাজারে ট্রাকের ধাক্কায় নারী নিহত,"রাজধানীর চকবাজারে সড়ক দুর্ঘটনায় এক নারী নিহত হয়েছেন। পুলিশ ওই নারীর পরিচয় এখনো জানতে পারেনি। তারা ধারণা করছে, ওই নারীর বয়স ৬৫ বছরের মতো। আজ শনিবার সকাল সাতটার দিকে দুর্ঘটনাটি ঘটে। ময়নাতদন্তের জন্য ওই নারীর মরদেহ রাখা হয়েছে পুরান ঢাকার স্যার সলিমুল্লাহ মেডিকেল কলেজ ও মিটফোর্ড হাসপাতালে। প্রথম আলোকে এই তথ্য নিশ্চিত করেছেন চকবাজার থানার উপপরিদর্শক (এসআই) শরীফ হোসেন। শরীফ হোসেন প্রথম আলোকে বলেন, আজ সকালে বুড়িগঙ্গার তীরে আলীরঘাটে একটি ট্রাকের ধাক্কায় অজ্ঞাতপরিচয় এক নারী গুরুতর জখম হন। পরে তাঁকে স্থানীয় ব্যক্তিরা উদ্ধার করে পুরান ঢাকার স্যার সলিমুল্লাহ মেডিকেল কলেজ ও মিটফোর্ড হাসপাতালে পাঠান। সকাল সাতটার দিকে চিকিৎসাধীন অবস্থায় তিনি মারা যান।",Prothom Alo,https://www.prothomalo.com/bangladesh/capital/mfea3hey1y
ঝালকাঠিতে বাস দুর্ঘটনায় নিহত ১৭ জনের মধ্যে ১৪ জনের পরিচয় মিলেছে,"ঝালকাঠিতে যাত্রীবাহী বাস পুকুরে পড়ে নিহত ১৭ যাত্রীর মধ্যে ১৪ জনের পরিচয় মিলেছে। স্বজনদের আবেদনের পরিপ্রেক্ষিতে ময়নাতদন্ত ছাড়াই তাঁদের লাশ পরিবারের কাছে হস্তান্তর করেছে জেলা প্রশাসন। আজ শনিবার সকাল সোয়া ১০টার দিকে সদর উপজেলার ধানসিঁড়ি ইউনিয়ন পরিষদ-সংলগ্ন একটি পুকুরে নিয়ন্ত্রণ হারিয়ে বাসটি পড়ে যায়।দুর্ঘটনার কারণ অনুসন্ধানে ঝালকাঠি জেলা প্রশাসনের পক্ষ থেকে অতিরিক্ত জেলা ম্যাজিস্ট্রেট মো. মামুন শিবলীকে প্রধান করে পাঁচ সদস্যবিশিষ্ট একটি কমিটি করা হয়েছে। কোনো অসচ্ছল পরিবার লাশ বহনে আর্থিকভাবে সমস্যা মনে করলে জেলা প্রশাসন তাঁদের সহায়তা দেওয়ার আশ্বাস দিয়েছে। আরও পড়ুনঝালকাঠিতে বাস পুকুরে পড়ে নিহতের সংখ্যা বেড়ে ১৭ জেলা প্রশাসক ফারাহ গুল ‍নিঝুম প্রথম আলোকে বলেন, প্রত্যক্ষদর্শী ও স্থানীয় ব্যক্তিদের মাধ্যমে জানা গেছে, চালক নিয়ন্ত্রণ হারালে দুর্ঘটনার কবলে পড়ে বাসটি। এরপরও দুর্ঘটনার কারণ জানতে জেলা প্রশাসনের পক্ষ থেকে পাঁচ সদস্যবিশিষ্ট কমিটি করা হয়েছে। প্রতিবেদন পেলে দুর্ঘটনার সঠিক কারণ জানা যাবে।দুর্ঘটনায় নিহত ব্যক্তিরা হলেন পিরোজপুরের ভান্ডারিয়া পৌর এলাকার ৮ নম্বর ওয়ার্ডের তারেক রহমান (৪৫), ৪ নম্বর ওয়ার্ডের মধ্য ভান্ডারিয়ার সালাম মোল্লা (৬০), তাঁর ছেলে শাহীন মোল্লা (২৫), ভান্ডারিয়া উপজেলার পশুরবুনিয়া এলাকার জালাল হাওলাদারের শিশুকন্যা সুমাইয়া (৬), একই উপজেলার রিজার্ভ পুকুরের পাড় এলাকার রহিমা বেগম (৬০), তাঁর ছেলে আবুল কালাম হাওলাদার (৪৫), একই উপজেলার উত্তর শিয়ালকাঠি এলাকার রাবেয়া বেগম (৮০), বরিশালের বাকেরগঞ্জ উপজেলার চরবোয়ালিয়া গ্রামের দেলোয়ার হোসেনের ছেলে আবদুল্লাহ (৮), মেহেন্দীগঞ্জ উপজেলার মো. রিপনের স্ত্রী আইরিন আক্তার (২২), তাঁর শিশুকন্যা রিপা মনি (২), ঝালকাঠির রাজাপুর উপজেলার নিজামিয়া এলাকার খাদিজা বেগম (৪৩), তাঁর মেয়ে খুশবু আক্তার (১৭), দক্ষিণ রাজাপুরের বলাইবাড়ী এলাকার নুরুল ইসলামের ছেলে মো. নয়ন (১৬) ও কাঁঠালিয়া উপজেলার বাঁশবুনিয়া গ্রামের সালমা আক্তার (৪২)। নিহত অন্য তিনজনের পরিচয় এখনো শনাক্ত হয়নি। এ ঘটনায় আহত হয়েছেন আরও অন্তত ৩৪ জন। তাঁদের ঝালকাঠি সদর হাসপাতালে চিকিৎসা দেওয়া হচ্ছে।নিহত ব্যক্তিদের লাশ সদর হাসপাতালের নিচতলার মেঝেতে সারবদ্ধভাবে রাখা হয়েছে। স্বজনদের আহাজারিতে ভারী হয়ে উঠেছে হাসপাতালের পরিবেশ। পিরোজপুরের ভান্ডারিয়া পৌরসভার নবনির্বাচিত মেয়র ফাইজুর রশিদ জোমাদ্দারকে সদর হাসপাতালে কর্মীদের নিয়ে নিহত ব্যক্তিদের লাশ হস্তান্তর ও বহনে ব্যস্ত থাকতে দেখা গেছে। আরও পড়ুনবাবা ও ভাইকে হারিয়ে মূর্ছা যাচ্ছেন রাসেল মোল্লা মা ও বোনের লাশ নিতে এসেছেন ঝালকাঠির নিজামিয়া এলাকার মো. রহমতুল্লাহ। কান্নাজড়িত কণ্ঠে তিনি বলেন, ‘আমি ঢাকার একটি বেসরকারি প্রতিষ্ঠানে চাকরি করি। মা-বোন দুজন বাড়িতে থাকেন। বোনটি এবার এসএসসি পরীক্ষা দিয়েছে। সে মাকে নিয়ে বরিশালে চিকিৎসকের কাছে যাচ্ছিল। বাস ছাড়ার ১০ মিনিট আগেও ঢাকা থেকে তাঁদের সঙ্গে কথা বলেছি। এখন তাঁদের লাশ নিয়ে বাড়ি যাচ্ছি।’সিভিল সার্জন এইচ এম জহিরুল ইসলাম বলেন, আহত ব্যক্তিদের যথাযথ চিকিৎসার ব্যবস্থা করা হয়েছে। অনেকেই অতিরিক্ত পানি পান করায় শ্বাসকষ্টে ভুগছেন। তাঁদের অক্সিজেনের ব্যবস্থা করা হয়েছে। জখম হওয়া রোগীদের চিকিৎসা দেওয়া হচ্ছে। আরও পড়ুনঝালকাঠিতে যাত্রীবাহী বাস পুকুরে, নিহত ১৪ আজ সকালে ‘বাসার স্মৃতি’ নামের যাত্রীবাহী বাসটি ৬৫ জন যাত্রী নিয়ে পিরোজপুরের ভান্ডারিয়া থেকে বরিশালের দিকে যাচ্ছিল। নিয়ন্ত্রণ হারিয়ে সদর উপজেলার ধানসিঁড়ি ইউনিয়ন পরিষদ-সংলগ্ন একটি পুকুরে পড়ে যায় বাসটি। এতে ১৭ জন নিহত ও ৩৪ জন আহত হন। দুর্ঘটনার পর পুলিশ ও ফায়ার সার্ভিসের কর্মীরা হতাহত যাত্রীদের উদ্ধার করেন। দুর্ঘটনার পর বাসচালক ও সুপারভাইজারের কোনো সন্ধান মেলেনি।",Prothom Alo,https://www.prothomalo.com/bangladesh/district/9yl4bgnx64
"ঝালকাঠিতে যাত্রীবাহী বাস পুকুরে
বাবা ও ভাইকে হারিয়ে মূর্ছা যাচ্ছেন রাসেল মোল্লা"," হৃদ্‌রোগে আক্রান্ত বাবাকে নিয়ে বড় ভাইয়ের সঙ্গে বরিশালে যাচ্ছিলেন রাসেল মোল্লা। তবে বাবাকে বরিশালে নিয়ে চিকিৎসা দেওয়া হয়নি তাঁর। এর আগেই ঝালকাঠিতে সড়ক দুর্ঘটনায় বাবা ও বড় ভাইকে হারিয়েছেন তিনি। তাঁদের লাশ ঝালকাঠি সদর হাসপাতালে। বাবা ও বড় ভাইকে হারিয়ে বারবার মূর্ছা যাচ্ছিলেন রাসেল মোল্লা। এ দুর্ঘটনায় তিনি নিজেও আহত হয়েছেন। আজ শনিবার সকাল আনুমানিক সোয়া ১০টার দিকে ঝালকাঠি সদর উপজেলার ধানসিঁড়ি ইউনিয়ন পরিষদসংলগ্ন একটি পুকুরে নিয়ন্ত্রণ হারিয়ে একটি যাত্রীবাহী বাস পড়ে যায়। এতে ওই বাসের অন্তত ১৭ জন নিহত হয়েছেন। এঁদের মধ্যে রাসেল মোল্লার বাবা সালাম মোল্লা (৭৫) ও বড় ভাই শাহিন মোল্লাও (৪০) ছিলেন। তাঁদের বাড়ি পিরোজপুরের ভান্ডারিয়া উপজেলার পূর্ব ভান্ডারিয়া গ্রামে।ঝালকাঠি সদর হাসপাতালে রাখা লাশের সারি থেকে সালাম ও শাহিন মোল্লার লাশ শনাক্ত করেছেন স্বজনেরা। এ ঘটনায় রাসেল মোল্লা নিজেও গুরুতর জখম হয়েছেন। এ দুর্ঘটনায় আহত আরও অন্তত ২০ জনকে হাসপাতালে ভর্তি করা হয়েছে।মো. রাসেল মোল্লা (৩৫) বলেন, ‘আমি বাসের চালকের পেছনের আসনে বসা ছিলাম। বাসের চালক যাত্রার শুরু থেকেই গাড়িতে যাত্রী ওঠানোর জন্য বারবার সুপারভাইজারের সঙ্গে কথা বলছিল। গাড়িচালনায় তার মনোযোগ ছিল না।’ রাসেল মোল্লা আরও বলেন, ‘আমি আমার বাবাকে নিয়ে চিকিৎসার জন্য বরিশালে চিকিৎসকের কাছে যাচ্ছিলাম। এ ঘটনায় আমার বাবা সালাম মোল্লা নিহত হয়েছেন। আমার বড় ভাই মো. শাহিন মোল্লার (৪০) লাশও খুঁজে পাইছি।’ এ দুর্ঘটনার জন্য চালককে দায়ী করে রাসেল মোল্লা বলেন, ‘আমি যদি চালককে হাতের কাছে পাইতাম, তবে নিজ হাতে তাঁর বিচার করতাম। তাঁর জন্য আমার বাবা চোখের সামনে প্রাণ হারাইছে। এ ঘটনায় চালকই একমাত্র দায়ী। যাত্রী ওঠানোর জন্য শুরু থেকেই সে মরিয়া হইয়া গেছিল। সড়কে দৃষ্টি না রেখে সুপারভাইজারকে বারবার যাত্রী ওঠানোর জন্য তাগাদা দিচ্ছিল। পাশাপাশি বেপরোয়া গতিতে গাড়ি চালাচ্ছিল। হঠাৎ কোনো কারণ ছাড়াই ধানসিঁড়ি ইউনিয়ন পরিষদের কাছে এসে গাড়িটি পুকুরের মধ্যে নামিয়ে দেয়। এ জন্যই এত বড় দুর্ঘটনা ঘটে। আমি তাঁর বিচার চাই।’ এ দুর্ঘটনায় ভান্ডারিয়া উপজেলার তেলিখালী গ্রামের প্রবাসী রাসেল মিয়া (৩৫) তাঁর স্ত্রী সাদিয়াকে (২৫) হারিয়েছেন। সাদিয়ার লাশ শনাক্ত করা হয়েছে। তাঁরা ওই বাসে ভান্ডারিয়া থেকে বরিশাল হয়ে শ্বশুরবাড়ি শরীয়তপুরে যাচ্ছিলেন।পুলিশ ও প্রত্যক্ষদর্শী ব্যক্তিরা বলেন, ‘বাসার স্মৃতি’ নামের বাসটি আজ সকালে ৬৫ জন যাত্রী নিয়ে পিরোজপুরের ভান্ডারিয়া থেকে বরিশালের দিকে যাচ্ছিল। পথে বরিশাল-খুলনা আঞ্চলিক মহাসড়কের ঝালকাঠি সদরের ধানসিঁড়ি ইউনিয়ন পরিষদসংলগ্ন ছত্রকান্দা এলাকার একটি পুকুরে বাসটি পড়ে যায়। এতে ওই বাসের ১৭ যাত্রী নিহত হন। শেষ খবর পাওয়া পর্যন্ত সদর হাসপাতালে সর্বমোট ১৭টি মৃতদেহ নিয়ে আসা হয়েছে। এঁদের মধ্যে আটজন নারী, ছয়জন পুরুষ ও তিনজন শিশু। তবে নিহত সবার পরিচয় এখনো পাওয়া যায়নি।ঝালকাঠি সদর থানার এসআই গৌতম কুমার ঘোষ বলেন, পুলিশের রেকার দিয়ে বাসটি পুকুর থেকে তোলা হয়েছে। তবে বাসের মধ্যে আর কোনো লাশ পাওয়া যায়নি।",Prothom Alo,https://www.prothomalo.com/bangladesh/district/udq75ryluf
ঝালকাঠিতে বাস পুকুরে পড়ে নিহতের সংখ্যা বেড়ে ১৭,"ঝালকাঠিতে যাত্রীবাহী বাস পুকুরে পড়ে নিহত যাত্রীর সংখ্যা বেড়ে ১৭ হয়েছে। এ ঘটনায় আহত হয়েছেন অন্তত ২০ জন। তাঁদের হাসপাতালে ভর্তি করা হয়েছে। আজ শনিবার সকাল সোয়া ১০টার দিকে সদর উপজেলার ধানসিঁড়ি ইউনিয়ন পরিষদসংলগ্ন একটি পুকুরে বাসটি পড়ে যায়।পুলিশ ও প্রত্যক্ষদর্শীরা বলেন, ‘বাসার স্মৃতি’ নামের বাসটি আজ সকালে ৬৫ জন যাত্রী নিয়ে পিরোজপুরের ভান্ডারিয়া থেকে বরিশালের দিকে যাচ্ছিল। পথে বরিশাল-খুলনা আঞ্চলিক মহাসড়কের ঝালকাঠি সদরের ধানসিঁড়ি ইউনিয়ন পরিষদসংলগ্ন একটি পুকুরে বাসটি পড়ে যায়। দুপুর সাড়ে ১২টায় শেষ খবর পাওয়া পর্যন্ত ঝালকাঠি সদর হাসপাতালে মোট ১৭টি লাশ নিয়ে আসা হয়েছে। এর মধ্যে আটজন নারী, ছয়জন পুরুষ ও তিনটি শিশু। ২০ জনকে আহত অবস্থায় ঝালকাঠি সদর হাসপাতালে ভর্তি করা হয়েছে। আরও পড়ুনঝালকাঠিতে যাত্রীবাহী বাস পুকুরে, নিহত ১৪ আহত এক বাসযাত্রী ভান্ডারিয়া উপজেলার পূর্ব ভান্ডারিয়া গ্রামের মো. রাসেল মোল্লা (৩৫) বলেন, ‘আমি বাসের চালকের পেছনের আসনে ছিলাম। বাসের চালক যাত্রার শুরু থেকেই বাড়তি যাত্রী ওঠানোর জন্য বারবার সুপারভাইজারের সঙ্গে কথা বলছিলেন। গাড়ি চালানোয় মন ছিল না। চালক গাড়ির নিয়ন্ত্রণ হারান। বাসটি পুকুরে পড়ে ডুবে যায়। চালকের ভুলে এ দুর্ঘটনা ঘটেছে।’ তিনি আরও বলেন, বাবা সালাম মোল্লাকে (৭৫) নিয়ে তিনি বরিশালে চিকিৎসকের কাছে যাচ্ছিলেন। এ দুর্ঘটনায় তাঁর বাবা মারা গেছেন। তাঁর বড় ভাই মো. শাহিন (৪০) এখন পর্যন্ত নিখোঁজ। ঝালকাঠি সদর হাসপাতালের আবাসিক চিকিৎসা কর্মকর্তা দীন মোহাম্মদ বলেন, এখন পর্যন্ত ১৭ জনের লাশ হাসপাতালের মর্গে আনা হয়েছে। হাসপাতালে ভর্তি করা হয়েছে আহত ২০ জনকে। বাসটি পানিতে ডুবে যাওয়ায় যাত্রীদের পেটে অতিরিক্ত পানি ঢুকেছে।ঝালকাঠি সদর থানার উপপরিদর্শক (এসআই) গৌতম কুমার ঘোষ বলেন, ঘটনাস্থল থেকে পুলিশের রেকার দিয়ে বাসটি তোলার চেষ্টা করা হচ্ছে। আশঙ্কা করা হচ্ছে, বাসের মধ্যে আরও লাশ থাকতে পারে।বাসের ভেতর আরও হতাহত যাত্রী থাকতে পারে বলে ধারণা ঝালকাঠি ফায়ার সার্ভিসের স্টেশন কর্মকর্তা মো. শফিকুল ইসলামের।",Prothom Alo,https://www.prothomalo.com/bangladesh/district/4tgi2rr1jw
"ঝালকাঠিতে যাত্রীবাহী বাস পুকুরে, নিহত ১৪","ঝালকাঠি সদর উপজেলার ধানসিঁড়ি ইউনিয়ন পরিষদের কাছে একটি পুকুরে যাত্রীবাহী বাস পড়ে অন্তত ১৪ জন নিহত হয়েছেন। আজ শনিবার সকাল সাড়ে ১০টার দিকে এই দুর্ঘটনা ঘটে। ঝালকাঠি সদর থানার উপপরিদর্শক (এসআই) গৌতম কুমার প্রথম আলোকে এ তথ্য নিশ্চিত করেছেন।যে ১৪ জনের লাশ উদ্ধার করা হয়েছে তাদের মধ্যে সাতজন নারী, পাঁচজন পুরুষ ও দুজন শিশু।  পুলিশ ও প্রত্যক্ষদর্শীরা বলেন, যাত্রীবাহী একটি বাস পিরোজপুরের ভান্ডারিয়া থেকে বরিশালের দিকে যাচ্ছিল। সকাল সাড়ে ১০টার দিকে বাসটির চালক নিয়ন্ত্রণ হারালে সেটি ঝালকাঠি সদর উপজেলার ধানসিঁড়ি ইউনিয়ন পরিষদের কাছে একটি পুকুরে পড়ে যায়।খবর পেয়ে পুলিশ ও ফায়ার সার্ভিসের কর্মীরা উদ্ধারকাজ শুরু করেন। ঘটনাস্থল থেকে ১৪টি লাশ উদ্ধার করে ঝালকাঠি সদর হাসপাতালে পাঠানো হয়েছে। আহত অবস্থায় অন্তত ২৫ জনকে উদ্ধার করা হয়েছে। হতাহত ব্যক্তিদের নাম–পরিচয় এখনো জানা যায়নি।",Prothom Alo,https://www.prothomalo.com/bangladesh/district/5hwr0pec4q
"সিলেটে সড়ক দুর্ঘটনা
পরিবারের একমাত্র উপার্জনকারীকে হারিয়ে চোখে অন্ধকার দেখছেন সামছুন্নাহার","দুই চালা টিনের ঘর। ঘরের উঠানে পাঁচটি চেয়ার পেতে রাখা। সেখানে দুই শিশুকে কোলে নিয়ে বসেছিলেন ওয়াহিদ মিয়া (৬৭)। তাঁকে ঘিরে আছেন বিভিন্ন বয়সী লোকজন। সবার চোখে অশ্রু। ঘরের ভেতর থেকে কিছুক্ষণ পরপর আহাজারির শব্দ ভেসে আসছে। ওই ঘর ঘিরে মানুষের ভিড়। আজ শুক্রবার বিকেলে কোম্পানীগঞ্জ উপজেলার পূর্ব ইসলামপুর ইউনিয়নের ইসলামপুর গ্রামের মো. কালন মিয়ার বাড়ির চিত্র এটি।পেশায় সিএনজিচালিত অটোরিকশাচালক কালন মিয়া গতকাল বৃহস্পতিবার সকালে সিলেট-কোম্পানীগঞ্জ আঞ্চলিক মহাসড়কের গোয়াইনঘাটের পিয়াইনগুল কাজী কলিমুল্লাহ উচ্চবিদ্যালয়ের সামনে দুর্ঘটনায় নিহত হন। মাইক্রোবাসের সঙ্গে অটোরিকশার মুখোমুখি সংঘর্ষে কালনসহ সাতজনের মৃত্যু হয়। নিহত ব্যক্তিদের মধ্যে ছয়জন অটোরিকশার যাত্রী ছিলেন। আরও পড়ুনসিলেটে মাইক্রোবাস ও অটোরিকশার সংঘর্ষে নিহত বেড়ে ৭ কালন মিয়ার বাড়ির উঠানে চেয়ারে বসেছিলেন তাঁর বাবা শাহজাহান মিয়া (৬৫)। ওয়াহিদ মিয়া তাঁর বেয়াই। জামাতার মৃত্যুতে তিনি মেয়েসহ স্বজনদের সান্ত্বনা দিতে সেখানে যান। কিন্তু কোনো কথা বলতে পারছিলেন না তিনি। এদিকে ছেলে হারানোর শোকে শাহজাহান মিয়াও বাকরুদ্ধ হয়ে পড়েছেন।প্রতিবেশী ও স্বজনেরা জানান, বয়সের ভারে ন্যুব্জ শাহজাহান মিয়া এখন কাজকর্ম করেন না। অন্যের সিএনজিচালিত অটোরিকশা ভাড়া করে চালাতেন ছেলে কালন মিয়া। তাঁর আয়েই চলত সাতজনের সংসার। তাঁর মৃত্যুতে বাড়িতে উপার্জনক্ষম কেউ রইল না। কালন মিয়ার দুই ছেলে আবু বক্কর (৫) ও জুনাইদ আহমদ (৩)। বাবা হারানোর দুঃখ তারা এখনো বুঝে উঠতে পারছে না। আরও পড়ুনচাকা ফেটে নিয়ন্ত্রণহীন মাইক্রোবাস ধাক্কা দেয় অটোরিকশাকে কালন মিয়ার স্ত্রী সামছুন্নাহার বেগম (২৮) ঘরেই ছিলেন। স্বজন ও প্রতিবেশীরা তাঁকে সান্ত্বনা দিচ্ছিলেন। কালন মিয়ার মা তাহেরা বেগম (৫৮) ছেলের শোকে কিছুক্ষণ পরপর মূর্ছা যাচ্ছিলেন।সামছুন্নাহার বেগম বলেন, সংসার আর দুই ছেলে নিয়ে সংসার কীভাবে চলবে—এ নিয়ে তিনি এখন চোখে অন্ধকার দেখছেন। হঠাৎ কীভাবে কী হয়ে গেল। এমন দিন তিনি দুঃস্বপ্নেও ভাবেননি। অন্যের সিএনজি ভাড়া নিয়ে তেমন আয় করতে পারছিলেন না কালন মিয়া। ধারদেনা করে একটি অটোরিকশা কেনার পরিকল্পনা করছিলেন। এর মধ্যেই তাঁকে হারাতে হলো। একপর্যায়ে কান্নায় ভেঙে পড়েন সামছুন্নাহার। কালন মিয়ার বাড়িতে স্বজনদের সান্ত্বনা দিতে এসেছিলেন স্থানীয় বাসিন্দা ফুরহান আহমদ। তিনি বলেন, পরিবারটি এখন অসহায় হয়ে গেছে। ঘরের একমাত্র উপার্জনকারী ব্যক্তি মারা গেছেন। দুটি শিশুও এতিম হয়ে গেল। বাবার আদর তারা কোনো দিন পাবে না। বিষয়টি অত্যন্ত হৃদয়বিদারক।শুধু কালন মিয়ার পরিবার নয়, গতকালের সড়ক দুর্ঘটনায় নিহত সাতজনের মধ্যে পাঁচজনের বাড়ি কোম্পানীগঞ্জ উপজেলায়। এর মধ্যে উত্তর টুকেরগাঁও গ্রামের বাসিন্দা সুরুজ্জামান হারিয়েছেন স্ত্রী ও তাঁর অনাগত সন্তানকে। সুরুজ্জামানের মামা তৈয়ব আলী বলেন, সুনামগঞ্জের তাহিরপুরের বাগলী গ্রামের রিতা আক্তারকে এক বছর আগে ভালোবেসে বিয়ে করেছিলেন সুরুজ্জামান। রিতার পরিবারের সদস্যরা বিয়ে মেনে নিচ্ছিলেন না। সম্প্রতি রিতা সন্তানসম্ভবা জেনে তাঁরা মেনে নেন। বৃহস্পতিবার সকালে তাহিরপুর থেকে রিতার নানা নাতনিকে নিতে এসেছিলেন। পথে দুর্ঘটনায় দুজনই নিহত হয়েছেন। কোম্পানীগঞ্জ উপজেলা নির্বাহী কর্মকর্তা লুসিকান্ত হাজং প্রথম আলোকে বলেন, সড়ক দুর্ঘটনায় নিহত পাঁচজনেরই বাড়ি কোম্পানীগঞ্জে। উপজেলায় এর আগে একসঙ্গে দুর্ঘটনায় এত মৃত্যুর ঘটনার তথ্য তাঁর জানা নেই। তিনি বলেন, নিহত ব্যক্তিদের পরিবারগুলোকে জেলা প্রশাসনের পক্ষ থেকে ২০ হাজার করে সহায়তা দেওয়া হয়েছে। তিনি ওই পরিবারগুলোর প্রতি সমবেদনা জানান।",Prothom Alo,https://www.prothomalo.com/bangladesh/district/vw21562o4j
"ঘুম ঘুম চোখে ট্রাক চালাচ্ছিলেন চালক, মহাসড়কের পাশে উল্টে মৃত্যু","নাটোর সদর উপজেলায় মহাসড়কে চলন্ত ট্রাক উল্টে গিয়ে এক চালক নিহত হয়েছেন। দুর্ঘটনায় আহত হয়েছেন চালকের সহকারী। আজ শুক্রবার সকাল ছয়টার দিকে উপজেলার হয়বতপুর এলাকায় নাটোর-পাবনা মহাসড়কে এই দুর্ঘটনা ঘটে। নিহত ট্রাকচালকের নাম শফিকুল ইসলাম (৩৬)। আর আহত সহকারী হলেন মৃদুল হোসেন (১৮)। তাঁদের দুজনের বাড়ি পাবনা জেলায়।ঝলমলিয়া হাইওয়ে থানা-পুলিশ সূত্রে জানা যায়, আজ সকাল ছয়টার দিকে পাবনা থেকে রাজশাহী যাওয়ার পথে সিমেন্টভর্তি ট্রাকটি নাটোর সদর উপজেলার হয়বতপুর এলাকায় নাটোর-পাবনা মহাসড়কের পাশে উল্টে যায়। এতে ট্রাকটির সামনের অংশ দুমড়েমুচড়ে যায়। ইঞ্জিনের নিচে চাপা পড়ে ঘটনাস্থলে নিহত হন চালক শফিকুল ইসলাম। ট্রাকের ইঞ্জিন কভারে আটকে পড়েন চালকের সহকারী মৃদুল হোসেন। পরে পুলিশ ও ফায়ার সার্ভিস কর্মীরা ঘটনাস্থলে গিয়ে গুরুতর আহত অবস্থায় মৃদুলকে উদ্ধার করে নাটোর সদর হাসপাতালে ভর্তি করেন। আজ বেলা পৌনে ১১টার দিকে সদর হাসপাতালে চিকিৎসাধীন মৃদুল হোসেন প্রথম আলোকে বলেন, দিবাগত রাত দুইটার দিকে বাঘাবাড়ি নৌবন্দর থেকে সিমেন্টভর্তি ট্রাক নিয়ে রাজশাহীর উদ্দেশে রওনা দেন তাঁরা। পাবনা পার হওয়ার পর থেকে তাঁদের চোখে ঘুম ঘুম ভাব আসে। কিন্তু সকাল আটটার মধ্যে রাজশাহীতে পৌঁছানোর তাড়া ছিল। সে জন্য ট্রাকটি চালিয়ে যাচ্ছিলেন। হয়বতপুরে এসে তাঁরা দুজনই ঘুমিয়ে পড়েন। তখন নিয়ন্ত্রণ হারিয়ে ট্রাকটি সড়কের পাশে উল্টে যায়। চালক সেখানেই মারা যান। তিনি আটকে পড়েছিলেন। পরে পুলিশ তাঁকে উদ্ধার করে। ঝলমলিয়া হাইওয়ে থানার সহকারী উপপরিদর্শক (এএসআই) আরিফুল ইসলাম বলেন, সারা রাত জেগে গাড়ি চালানোর কারণে চালক ও সহকারী ঘুমিয়ে পড়েন। চালকের সেই ঘুম আর ভাঙেনি। তিনি মারা গেছেন। চালকের সহকারীকে হাসপাতালে চিকিৎসা দেওয়া হচ্ছে। এ ঘটনায় কেউ কোনো অভিযোগ করেননি। নিহত ব্যক্তির লাশ স্বজনদের কাছে হস্তান্তরের প্রক্রিয়া চলছে।",Prothom Alo,https://www.prothomalo.com/bangladesh/district/cute8camxw
দরজা থেকে ছিটকে পড়ে বাসের পেছনের চাকায় পিষ্ট হয়ে চালকের সহকারী নিহত,"নরসিংদীর শিবপুরে একটি চলন্ত বাসের দরজা থেকে অসতর্কতাবশত ছিটকে পড়েন চালকের সহকারী। এরপর ওই বাসেরই পেছনের চাকায় পিষ্ট হয়ে ঘটনাস্থলেই মৃত্যু হয় তাঁর। দুর্ঘটনার পরপরই সেখানে বাস রেখেই চালক পালিয়ে যাওয়ায় তাঁর নাম-পরিচয় জানা যাচ্ছিল না। আজ শুক্রবার সকালে নিহত ব্যক্তির স্বজনেরা নরসিংদী সদর হাসপাতালের মর্গে গিয়ে লাশ শনাক্ত করেন।গতকাল বৃহস্পতিবার বিকেল ৪টার দিকে ঢাকা-সিলেট মহাসড়কের কারারচর এলাকায় ওই দুর্ঘটনা ঘটে। নিহত ওই চালকের সহকারীর নাম শামীম হোসেন (৪২)। তিনি নারায়ণগঞ্জের সোনারগাঁ উপজেলার নয়াপাড়া এলাকার মৃত সোহরাব হোসেনের ছেলে। ঢাকা-সিলেট রুটে চলাচল করা যাত্রীবাহী মিতালী পরিবহনের একটি বাসে চালকের সহকারীর কাজ করতেন তিনি। হাইওয়ে পুলিশ সূত্রে জানা গেছে, ঢাকা থেকে মিতালী পরিবহনের বাসটি যাত্রী নিয়ে সিলেটের দিকে যাচ্ছিল। বিকেল ৪টার দিকে মহাসড়কটির কারারচর এলাকা অতিক্রম করার সময় চালকের সহকারী শামীম হোসেন দরজায় দাঁড়িয়ে ছিলেন। অসতর্কতাবশত তিনি মহাসড়কে ছিটকে পড়ে গেলে বাসটির পেছনের চাকায় তাঁর মাথাসহ শরীরের বিভিন্ন অংশ পিষ্ট হয়। এতে ঘটনাস্থলেই তাঁর মৃত্যু হয়।তাৎক্ষণিক বাস থামিয়ে চালকসহ কয়েকজন যাত্রী নেমে এসে দেখতে পান শামীম আর বেঁচে নেই। পরে বাস সেখানে রেখেই চালক পালিয়ে যান। অন্য যাত্রীরাও একে একে যে যাঁর মতো সটকে পড়েন। মাত্র একজন যাত্রী সেখানে দাঁড়িয়ে অপেক্ষা করছিলেন, যার কিছু মালামাল ওই বাসের বক্সের ভেতরে রাখা ছিল। স্থানীয় লোকজনের মাধ্যমে খবর পেয়ে ইটাখোলা হাইওয়ে পুলিশ ফাঁড়ির ইনচার্জ উপপরিদর্শক কবির হোসেন ভূঁইয়া ঘটনাস্থলে গিয়ে নিহত ব্যক্তির লাশ উদ্ধার করেন। সুরতহাল প্রতিবেদন তৈরির পর নিহত ব্যক্তির লাশ নরসিংদী সদর হাসপাতালের মর্গে পাঠানো হয়। এ ছাড়া বাসটিও জব্দ করে হাইওয়ে ফাঁড়িতে নেওয়া হয়।উপপরিদর্শক কবির হোসেন ভূঁইয়া বলেন, খবর পেয়ে নারায়ণগঞ্জের সোনারগাঁ থেকে এসে নিহত ব্যক্তির ভাই শাহীন হোসেন নরসিংদী সদর হাসপাতালের মর্গে গিয়ে তাঁর লাশ শনাক্ত করেন। আজ শুক্রবার দুপুরের মধ্যেই লাশের ময়নাতদন্ত সম্পন্ন হওয়ার কথা রয়েছে। ময়নাতদন্ত শেষে তাদের কাছে লাশ হস্তান্তর করা হবে। এ ঘটনায় আইনগত ব্যবস্থা প্রক্রিয়াধীন।",Prothom Alo,https://www.prothomalo.com/bangladesh/district/f3m98yo2ob
"এক্সপ্রেসওয়েতে কাভার্ড ভ্যানের পেছনে বাসের ধাক্কা, আহত ১০","মাদারীপুরের শিবচর উপজেলায় পদ্মা সেতুর এক্সপ্রেসওয়েতে কাভার্ড ভ্যানের পেছনে বাসের ধাক্কায় অন্তত ১০ জন যাত্রী আহত হয়েছেন। আজ বৃহস্পতিবার ভোর সাড়ে ৪টার দিকে এক্সপ্রেসওয়ের পাঁচ্চর এলাকায় এ দুর্ঘটনা ঘটে।দুর্ঘটনায় আহত যাত্রীদের মধ্যে মো. মাইনুদ্দিন (৪৫) নামের একজনকে ঢাকা মেডিকেল কলেজ হাসপাতালে পাঠানো হয়েছে। তিনি বাসের যাত্রী ছিলেন। আহত অন্য যাত্রীরা স্থানীয় একটি বেসরকারি হাসপাতাল ও শিবচর উপজেলা স্বাস্থ্য কমপ্লেক্সে চিকিৎসা নিয়েছেন। হাইওয়ে পুলিশ ও স্থানীয় সূত্রে জানা যায়, ঢাকা থেকে ফরিদপুরের ভাঙ্গায় যাচ্ছিল সিল্কি পরিবহনের যাত্রীবাহী বাসটি। পদ্মা সেতু পার হয়ে এক্সপ্রেসওয়ের পাঁচ্চর সেতুর ওপরে এলে চালক নিয়ন্ত্রণ হারিয়ে একটি কাভার্ড ভ্যানের পেছনে ধাক্কা দেয়। এতে বাসটির সামনের অংশ দুমড়েমুচড়ে যায়। যাত্রীরা জাতীয় জরুরি সেবা নম্বর ৯৯৯–এ কল করে দুর্ঘটনার বিষয়টি জানান। খবর পেয়ে শিবচর ফায়ার সার্ভিসের একটি দল ঘটনাস্থলে এসে উদ্ধার তৎপরতা চালায়। শিবচর ফায়ার সার্ভিসের স্টেশন লিডার হারুন অর রশিদ খান বলেন, দুর্ঘটনার পর যাত্রীরা কেউ কেউ বাস থেকে বের হয়ে আসেন। তবে বাসের সামনের দিকের ভাঙা অংশের মধ্যে পাঁচ-ছয়জন যাত্রী আটকা পড়েন। দীর্ঘ সময় চেষ্টা চালিয়ে তাঁদের বের করে আনা হয়।পাঁচ্চর হাইওয়ে পুলিশের পরিদর্শক মো. আমিনুল ইসলাম বলেন, প্রাথমিকভাবে ধারণা করা হচ্ছে, বাসটির চালক নিয়ন্ত্রণ হারালে সেটি পেছন থেকে কাভার্ড ভ্যানে ধাক্কা দেয়।",Prothom Alo,https://www.prothomalo.com/bangladesh/district/xnvvurpff3
সিলেটে মাইক্রোবাস ও অটোরিকশার সংঘর্ষে নিহত ৬,"সিলেটে মাইক্রোবাস ও সিএনজিচালিত অটোরিকশার মুখোমুখি সংঘর্ষে ছয়জন নিহত হয়েছেন। আজ বৃহস্পতিবার সকালে সিলেট-কোম্পানীগঞ্জ আঞ্চলিক মহাসড়কের খগাইল এলাকায় এই দুর্ঘটনা ঘটে। নিহত ছয়জনের মধ্যে পাঁচজন ছিলেন অটোরিকশার যাত্রী। নিহত অপরজন হলেন মাইক্রোবাসের চালক। তবে প্রাথমকিভাবে তাঁদের পরিচয় জানা যায়নি।পুলিশ ও স্থানীয় সূত্রে জানা যায়, আজ সকাল আটটার দিকে সিলেট-কোম্পানীগঞ্জ সড়কের খগাইল এলাকায় সিএনজিচালিত অটোরিকশা ও মাইক্রোবাসের মুখোমুখি সংঘর্ষ হয়। এতে মাইক্রোবাস ও অটোরিকশা সড়কের পাশের খালে পড়ে ঘটনাস্থলে ছয়জন নিহত হন। আহত অবস্থায় অপর দুজনকে উদ্ধার করে সিলেট এম এ জি ওসমানী মেডিকেল কলেজ হাসপাতালে পাঠানো হয়েছে। সিলেটের কোম্পানীগঞ্জ ও গোয়াইনঘাট সার্কেলের জ্যেষ্ঠ সহকারী পুলিশ সুপার প্রবাস কুমার সিংহ বলেন, নিহত পাঁচজন অটোরিকশার যাত্রী ছিলেন। নিহত অন্যজন মাইক্রোবাসের চালক ছিলেন। দুর্ঘটনাকবলিত মাইক্রোবাস ও অটোরিকশা সড়কের পাশের খালের পানিতে পড়েছে। পুলিশ উদ্ধার তৎপরতা চালাচ্ছে।",Prothom Alo,https://www.prothomalo.com/bangladesh/district/6e3a1qxro7
"সড়কের ট্রাক গিয়ে পড়ল ঘরের ওপর, ঘুমন্ত দিনমজুরের মৃত্যু","গোপালগঞ্জের টুঙ্গিপাড়ায় চালক নিয়ন্ত্রণ হারালে একটি ট্রাক সড়কের পাশে নিচু স্থানে থাকা ঘরের ওপর পড়ে। এতে ঘরে থাকা এক দিনমজুর নিহত হন। আজ বুধবার ভোর চারটার দিকে উপজেলার সিঙ্গিপাড়ায় গোপালগঞ্জ-টুঙ্গিপাড়া সড়কের পাশে এ ঘটে। নিহত দিনমজুরের নাম বিপ্লব বিশ্বাস (৪০)। তিনি টুঙ্গিপাড়া উপজেলার সিঙ্গিপাড়া গ্রামের সতীশ চন্দ্র বিশ্বাসের ছেলে। টুঙ্গিপাড়া থানার ভারপ্রাপ্ত কর্মকর্তা (ওসি) এস এম কামরুজ্জামান বলেন, সিঙ্গিপাড়া এলাকায় সড়কের পাশে সরকারি জায়গায় ঘর বানিয়ে ১৫ বছর ধরে বসবাস করে আসছিলেন বিপ্লব বিশ্বাস। আজ ভোরে ঘরে একাই ঘুমিয়ে ছিলেন তিনি। মাগুরা থেকে ছেড়ে আসা টুঙ্গিপাড়াগামী মাছের খাবার বহনকারী ট্রাকের চালক নিয়ন্ত্রণ হারালে সেটি ঘরের ওপর পড়ে যায়। এতে ঘটনাস্থলেই বিপ্লব মারা যান। টুঙ্গিপাড়া উপজেলা নির্বাহী কর্মকর্তা (ইউএনও) মো. আল মামুন বলেন, বিপ্লব বিশ্বাস বাঁশ ও বেতের কুলা-চালনি তৈরি করে এবং জুতা সেলাই করে জীবিকা নির্বাহ করতেন। তাঁর লাশের দাহ ও অন্যান্য কাজ সম্পন্ন করার জন্য তাঁর পরিবারকে ২৫ হাজার টাকার অনুদান দেওয়া হয়েছে।",Prothom Alo,https://www.prothomalo.com/bangladesh/district/p0gz16yop1
মোটরসাইকেল নিয়ন্ত্রণ হারিয়ে অবসরপ্রাপ্ত বিজিবি সদস্য নিহত," গোপালগঞ্জের কাশিয়ানীতে মোটরসাইকেল নিয়ন্ত্রণ হারিয়ে রাস্তার পাশে খাদে পড়ে কে এম ওয়াহিদুল ইসলাম (৬১) নামের এক অবসরপ্রাপ্ত বিজিবি সদস্য নিহত হয়েছেন। আজ মঙ্গলবার বেলা সাড়ে ১১টার দিকে ঢাকা–খুলনা মহাসড়কের কাশিয়ানী উপজেলার পোনা বাসস্ট্যান্ড এলাকায় এ দুর্ঘটনা ঘটে। ওয়াহিদুল ইসলাম নড়াইলের লোহাগড়া উপজেলার নোয়াগ্রাম এলাকার মৃত হাজী মহাসীন উদ্দীন খানের ছেলে। দুর্ঘটনার বিষয়টি নিশ্চিত করেছেন ভাটিয়াপাড়া হাইওয়ে পুলিশ ফাঁড়ির পরিদর্শক মো. শরিফুল ইসলাম। এ বিষয়ে ভাটিয়াপাড়া হাইওয়ে পুলিশ ফাঁড়ির পরিদর্শক মো. শরিফুল ইসলাম বলেন, ওয়াহিদুল ইসলাম ঢাকা থেকে মোটরসাইকেলে গ্রামের বাড়ি নড়াইলের লোহাগড়ায় যাচ্ছিলেন। ঢাকা–খুলনা মহাসড়কের কাশিয়ানী উপজেলার পোনা বাসস্ট্যান্ডে পৌঁছালে মোটরসাইকেলটির নিয়ন্ত্রণ হারিয়ে সড়কের পাশে খাদে পড়ে যান। পরে স্থানীয় লোকজন তাঁকে উদ্ধার করে কাশিয়ানী উপজেলা স্বাস্থ্য কমপ্লেক্সে নিয়ে গেলে চিকিৎসক মৃত ঘোষণা করেন। তিনি আরও বলেন, ‘আমাদের আইনানুগ প্রক্রিয়া চলমান রয়েছে। নিহত ব্যক্তির পরিবারের সদস্যদের খবর দেওয়া হয়েছে।’",Prothom Alo,https://www.prothomalo.com/bangladesh/district/q2k2uzo61w
চকরিয়ায় সড়ক দুর্ঘটনায় নিহত ২,"চট্টগ্রাম-কক্সবাজার মহাসড়কের চকরিয়া উপজেলার হারবাং ইউনিয়নের উত্তর হারবাং মাজারগেট এলাকায় সড়ক দুর্ঘটনায় দুজন নিহত হয়েছেন। আজ মঙ্গলবার সকাল সাড়ে ছয়টার দিকে এ ঘটনা ঘটে।নিহত দুজনের মধ্যে একজনের নাম টিপু সুলতান (৩০)। তিনি ব্রাহ্মণবাড়িয়ার নবীনগর উপজেলার নাসিরাবাদ এলাকার জামাল মিয়ার ছেলে। আরেকজনের পরিচয় এখনো নিশ্চিত হতে পারেনি পুলিশ।  পুলিশ জানায়, ভোরবেলা হারবাং ইউনিয়নের মাজারগেট এলাকায় দাঁড়ানো সিমেন্টবোঝাই একটি ট্রাককে ধাক্কা দেয় কক্সবাজারগামী যাত্রীবাহী বাস। এতে বাসটির সামনের অংশ দুমড়েমুচড়ে গিয়ে দুজন নিহত হন।চিরিংগা হাইওয়ে থানার উপপরিদর্শক খোকন কান্তি রুদ্র প্রথম আলোকে বলেন, নিহত দুজনের মধ্যে একজনের পরিচয় পাওয়া গেলেও অন্যজনের পরিচয় পাওয়া যায়নি। দুর্ঘটনাকবলিত গাড়ি দুটি থানা হেফাজতে নেওয়া হয়েছে। নিহত ব্যক্তিদের পরিবারের সঙ্গে যোগাযোগের চেষ্টা করা হচ্ছে।",Prothom Alo,https://www.prothomalo.com/bangladesh/district/sb4k91s0ng
মেয়র হানিফ ফ্লাইওভারে দুর্ঘটনা এত বেশি যে কারণে,"মোটরসাইকেলে রাজধানীর মেয়র হানিফ উড়ালসড়ক দিয়ে স্ত্রীকে নিয়ে যাচ্ছিলেন বেসরকারি প্রতিষ্ঠানের কর্মকর্তা মতিউর রহমান। তাঁর মোটরসাইকেলটিকে পেছন থেকে একটি সিএনজিচালিত অটোরিকশা ধাক্কা দেয়। হাসপাতালে নেওয়ার পর মতিউর মারা যান।ঘটনাটি গত শুক্রবারের। মেয়র হানিফ উড়ালসড়কে প্রায়ই এমন মৃত্যুর ঘটনা ঘটে। বেশির ভাগ ক্ষেত্রেই দুর্ঘটনার শিকার হন মোটরসাইকেলচালক ও আরোহী। ঢাকার অন্য উড়ালসড়কগুলোতে এত বেশি মোটরসাইকেল দুর্ঘটনার খবর পাওয়া যায় না।বিশেষজ্ঞ, পুলিশ কর্মকর্তা ও চালকেরা বলছেন, মেয়র হানিফ উড়ালসড়কে তিনটি কারণে মোটরসাইকেল দুর্ঘটনা বেশি হয়—১. উড়ালসড়কটির জোড়া বা এক্সপানশন জয়েন্টের ফাঁকা, যেখানে সরু চাকার মোটরসাইকেল চালানো ঝুঁকিপূর্ণ; ২. অতিরিক্ত গতি; ৩. উড়ালসড়কে যানবাহন থামিয়ে যাত্রী ওঠানো–নামানো ও সাধারণ মানুষের অসতর্ক চলাফেরা। আরও পড়ুনহানিফ ফ্লাইওভারে বাসের ধাক্কায় মোটরসাইকেল আরোহী নারী আইনজীবী নিহত বাইকবিডি ডটকমের প্রতিষ্ঠাতা ও প্রধান নির্বাহী কর্মকর্তা শুভ্র সেন প্রথম আলোকে বলেন, মেয়র হানিফ উড়ালসড়কের জোড়ার ফাঁকা জায়গার কারণে মোটরসাইকেলচালকদের অনেকেই দুর্ঘটনার শিকার হন। বিশেষ করে বৃষ্টির সময় এমন ফাঁকা জায়গা খুবই ঝুঁকিপূর্ণ অবস্থায় থাকে। তিনি বলেন, এই ফাঁকা জায়গায় ইস্পাতের পাত রয়েছে, যা বৃষ্টিতে পিচ্ছিল হয়ে যায়। সরু চাকার মোটরসাইকেলের চাকা ওই ফাঁকায় পড়লে দুর্ঘটনার আশঙ্কা তৈরি হয়।শুভ্র সেন আরও বলেন, তাঁর পরিচিত দুজন এভাবে মোটরসাইকেল থেকে ছিটকে পড়ে গিয়েছিলেন। দুজনই মারা গেছেন। উল্লেখ্য, সাধারত ৮০ থেকে ১২৫ সিসির (ইঞ্জিনক্ষমতা) মোটরসাইকেলের চাকা সরু হয়। মেয়র হানিফ উড়ালসড়ক ঘুরে দেখা গেছে, সেটি দিয়ে চলাচলকারী বাসের বেশির ভাগই উড়ালসড়কের ওপর থামে। সেখানে যাত্রীরা ওঠানামা করেন। এই চিত্র ঢাকার অন্য কোনো উড়ালসড়কে দেখা যায় না। মেয়র হানিফ উড়ালসড়কটি তৈরি হয়েছে সরকারি-বেসরকারি অংশীদারত্বে। এটি ২০১৩ সালের অক্টোবরে চালু হয়। ১১ দশমিক ৭ কিলোমিটার দৈর্ঘ্যের এই উড়ালসড়কের মোট ১৩টি র‍্যাম্প (ওঠানামার পথ) রয়েছে। এর মধ্যে ছয়টি দিয়ে উড়ালসড়কে ওঠা যায়। সাতটি দিয়ে নামা যায়। চার লেনের এই উড়ালসড়ক দিয়ে গুলিস্তান হয়ে সায়েদাবাদ, শনির আখড়া ও পোস্তগোলায় যাতায়াত করা যায়।মেয়র হানিফ উড়ালসড়কে এখন পর্যন্ত কয়টি দুর্ঘটনা ঘটেছে, তার সাম্প্রতিক তথ্য পাওয়া যায়নি। তবে পুলিশের তথ্য অনুযায়ী, উড়ালসড়কের দুর্ঘটনায় ২০১৯ সালে ৩৩ জন, ২০২০ সালে ৫৭ জন ও ২০২১ সালে ৪৭ জন নিহত হয়েছেন। আরও পড়ুনমেয়র হানিফ উড়ালসড়কে কাভার্ড ভ্যানের চাপায় টোল প্লাজার নিরাপত্তাকর্মী নিহত মেয়র হানিফ উড়ালসড়ক মতিঝিল, ওয়ারী ও যাত্রাবাড়ী থানার আওতাধীন। যাত্রাবাড়ী থানার ভারপ্রাপ্ত কর্মকর্তা মফিজুল আলম প্রথম আলোকে বলেন, উড়ালসড়কটিতে অতিরিক্ত গতিতে যানবাহন চালানোর কারণেই মূলত দুর্ঘটনা ঘটে। তবে তাঁর ভাষ্য, এই উড়ালসড়কে অহরহ দুর্ঘটনা ঘটছে, এমনটি বলার মতো পরিস্থিতি তৈরি হয়নি। সেখান থেকে নামার পর বা ওঠার মুখে দুর্ঘটনা ঘটলেও বলা হয়, উড়ালসড়কে দুর্ঘটনা ঘটেছে। উড়ালসড়কটির ক্ষেত্রে আরও কিছু সমস্যা চিহ্নিত করেছে এআরআই। তাঁদের মতে, যানজট পেরিয়ে উড়ালসড়কে উঠেই চালকেরা যানবাহনের গতি বাড়িয়ে দেন। গতি নিয়ন্ত্রণে কোনো নজরদারি নেই। উড়ালসড়কের ওপরে একটি যানবাহন অন্যটিকে পেছনে ফেলে এগিয়ে যাওয়ার চেষ্টায় থাকে, যাকে বলা হয় ওভারটেক। মেয়র হানিফ উড়ালসড়ক ঘুরে দেখা গেছে, সেটি দিয়ে চলাচলকারী বাসের বেশির ভাগই উড়ালসড়কের ওপর থামে। সেখানে যাত্রীরা ওঠানামা করেন। এই চিত্র ঢাকার অন্য কোনো উড়ালসড়কে দেখা যায় না। উড়ালসড়ক ধরে যাত্রীরা হাঁটাহাঁটিও করেন। হাঁটতে গিয়েও অনেকে দুর্ঘটনার শিকার হন। ২০২২ সালের ৮ জানুয়ারি উড়ালসড়ক দিয়ে হাঁটার সময় বাসচাপায় দুজন মারা যান। দুর্ঘটনার জন্য তিনটি কারণকে দায়ী করলেন বিশেষজ্ঞ, পুলিশ কর্মকর্তা ও চালকেরা। নিরাপত্তা নিরীক্ষার পরামর্শ। সড়কে দুর্ঘটনার কারণসহ নানা বিষয় নিয়ে গবেষণা করে বাংলাদেশ প্রকৌশল বিশ্ববিদ্যালয়ের (বুয়েট) দুর্ঘটনা গবেষণা কেন্দ্র (এআরআই)। তাদের তথ্য অনুযায়ী, উড়ালসড়কটিতে দুর্ঘটনার বেশির ভাগই হয় মোটরসাইকেলকেন্দ্রিক, অর্থাৎ মোটরসাইকেলের জন্য উড়ালসড়কটি বেশি ঝুঁকিপূর্ণ। এই ঝুঁকির কারণ হিসেবে উড়ালসড়কটির জোড়ার (এক্সপানশন জয়েন্ট) বড় ফাঁকাকে দায়ী করা হয়।উড়ালসড়কটির ক্ষেত্রে আরও কিছু সমস্যা চিহ্নিত করেছে এআরআই। তাঁদের মতে, যানজট পেরিয়ে উড়ালসড়কে উঠেই চালকেরা যানবাহনের গতি বাড়িয়ে দেন। গতি নিয়ন্ত্রণে কোনো নজরদারি নেই। উড়ালসড়কের ওপরে একটি যানবাহন অন্যটিকে পেছনে ফেলে এগিয়ে যাওয়ার চেষ্টায় থাকে, যাকে বলা হয় ওভারটেক। উড়ালসড়কটির গুলিস্তান র‍্যাম্প দিয়ে ওঠা ও সায়েদাবাদ দিয়ে নামার সুযোগের কারণে একটি অংশে বাঁ দিকের চালকেরা ডান লেনে, ডান দিকের চালকের বাঁ লেনে যেতে চান। এই লেন পরিবর্তনও ঝুঁকি তৈরি করে।এআরআইয়ের পরিচালক অধ্যাপক হাদিউজ্জামান প্রথম আলোকে বলেন, উড়ালসড়কটির একটি নিরাপত্তা নিরীক্ষা (সেফটি অডিট) হওয়া প্রয়োজন। যার মাধ্যমে সুনির্দিষ্টভাবে জানা যাবে, কোন অংশে কেন দুর্ঘটনা হয়। এরপর দুর্ঘটনা রোধে ব্যবস্থা নিতে হবে। তিনি বলেন, প্রাথমিকভাবে উড়ালসড়কটিতে গতি মাপার যন্ত্র বসানো, জোড়ায় রবার লাগিয়ে সুরক্ষিত করা এবং উড়ালসড়কে যাত্রী ওঠানো–নামানো বন্ধ করতে হবে।",Prothom Alo,https://www.prothomalo.com/bangladesh/capital/lxmn4bzq5c
"রাস্তায় হাঁটার সময় ইটভাঙার গাড়ির ধাক্কা, হাসপাতালে মৃত্যু","রাজধানীর বনশ্রী এলাকায় ইটভাঙার কাজে ব্যবহৃত একটি গাড়ির ধাক্কায় আহত হওয়ার পর হাসপাতালে মৃত্যু হয়েছে এক ব্যক্তির। গতকাল রোববার দিবাগত রাত পৌনে দুইটার দিকে ঢাকা মেডিকেল কলেজ হাসপাতালে তাঁর মৃত্যু হয়। ওই ব্যক্তির নাম কাজী নজরুল আমিন (৫৪)। তাঁর বাড়ি ফেনীর ছাগলনাইয়া উপজেলার বাথানিয়া গ্রামে। বাবার নাম আবদুল গণি। তিনি স্ত্রী ও দুই মেয়েকে নিয়ে রামপুরার বনশ্রী এলাকায় থাকতেন। তিনি একটি ইনস্যুরেন্স কোম্পানিতে কর্মরত ছিলেন। খিলগাঁও থানার উপপরিদর্শক সারওয়ার খান বলেন, গত বৃহস্পতিবার সকাল সাড়ে আটটার দিকে বনশ্রী এলাকায় রাস্তা দিয়ে হেঁটে যাচ্ছিলেন নজরুল আমিন। এ সময় ইটভাঙার একটি গাড়ি তাঁকে ধাক্কা দেয়। গুরুতর আহত অবস্থায় তাঁকে ঢাকা মেডিকেলে ভর্তি করা হয়। সেখানে চিকিৎসাধীন অবস্থায় মারা যান তিনি। ময়নাতদন্ত শেষে মরদেহ পরিবারের কাছে হস্তান্তর করা হয়েছে।",Prothom Alo,https://www.prothomalo.com/bangladesh/capital/grgre2eviy
বগুড়ায় বাসের সঙ্গে মুখোমুখি সংঘর্ষে অটোরিকশাচালকসহ দুজন নিহত,"বগুড়া সদর উপজেলায় দূরপাল্লার কোচ ও সিএনজিচালিত অটোরিকশার মুখোমুখি সংঘর্ষে চালক ও এক যাত্রী নিহত হয়েছেন। গতকাল রোববার রাত সাড়ে ১১টার দিকে ঢাকা-রংপুর মহাসড়কের বগুড়া সদর উপজেলার বাঘোপাড়া বন্দরে এ দুর্ঘটনা ঘটে।নিহত ব্যক্তিরা হলেন—বগুড়া সদর উপজেলার দক্ষিণ বাঘোপাড়া গ্রামের ওয়াজেদ আলীর ছেলে অটোরিকশাচালক বাপ্পি মিয়া (৩৫) ও আশোকোলা গ্রামের বেলাল হোসেনের ছেলে আরিফ রহমান (২৮)। গোবিন্দগঞ্জ হাইওয়ে থানার ভারপ্রাপ্ত কর্মকর্তা আমিনুল ইসলাম বলেন, রংপুর থেকে আসা ঢাকাগামী শ্যামলী পরিবহনের একটি যাত্রীবাহী বাসের সঙ্গে বগুড়া থেকে ছেড়ে আসা মহাস্থানগড়গামী একটি সিএনজিচালিত অটোরিকশার মুখোমুখি সংঘর্ষ হয়। এতে ঘটনাস্থলে অটোরিকশার যাত্রী আরিফ রহমান নিহত হন। আহত অবস্থায় অটোরিকশাচালক বাপ্পিকে টিএমএসএস মেডিকেল কলেজ ও হাসপাতালে নেওয়ার পর চিকিৎসাধীন অবস্থায় দিবাগত রাত একটার দিকে তিনিও মারা যান। দুর্ঘটনার পর দূরপাল্লার বাসের চালক ও সহকারী পালিয়ে যান। প্রত্যক্ষদর্শীরা জানান, অটোরিকশাটিকে চাপা দেওয়ার পর দূরপাল্লার কোচ নিয়ন্ত্রণ হারিয়ে মহাসড়কের পাশে থাকা বৈদ্যুতিক খুঁটির সঙ্গে ধাক্কা খায়। এতে বৈদ্যুতিক তার জড়িয়ে বাসে আগুন ধরে যায়। পরে বগুড়া ফায়ার সার্ভিস ও সিভিল ডিফেন্সের সদস্যরা আগুন নিয়ন্ত্রণে আনেন। অগ্নিকাণ্ডে কোনো যাত্রী হতাহত হননি।",Prothom Alo,https://www.prothomalo.com/bangladesh/district/aw9a32f8z6
রাতে বন্ধুর সঙ্গে মোটরসাইকেলে ঘুরতে বেরিয়ে সড়ক দুর্ঘটনায় কিশোর নিহত,"রাজধানীর খিলক্ষেতে সড়ক দুর্ঘটনায় এক কিশোর নিহত হয়েছে। গতকাল রোববার দিবাগত রাত পৌনে ১২টার দিকে এই দুর্ঘটনা ঘটে।নিহত কিশোরের নাম মো. রাতুল কাজী (১৭)। একই দুর্ঘটনায় জয় নামের রাতুলের এক বন্ধু আহত হয়েছে।পরিবারের সঙ্গে খিলক্ষেত এলাকায় থাকত রাতুল। তার বাবার নাম সুমন কাজী। তিনি পেশায় নিরাপত্তাকর্মী। দুই ভাই ও দুই বোনের মধ্যে রাতুল ছিল তৃতীয়। রাতুলের বড় বোন শামীমা আক্তার জানান, তাঁর ভাই (রাতুল) দুই মাস ধরে একটি বেসরকারি প্রতিষ্ঠানে চাকরি করছিল। গতকাল কাজ শেষে সে বাসায় ফেরে। পরে রাতের বেলা বন্ধু জয়ের সঙ্গে মোটরসাইকেলে ঘুরতে বের হয়েছিল রাতুল। মোটরসাইকেলটি চালাচ্ছিল জয়।রাতুল পেছনে বসে ছিল। একপর্যায়ে জয় মোটরসাইকেলটির নিয়ন্ত্রণ হারায়। এতে দুজন মোটরসাইকেল থেকে ছিটকে সড়কে পড়ে। দুজনই আহত হয়। পরে দুজনকে উদ্ধার করে স্থানীয় একটি হাসপাতালে নেওয়া হয়। শামীমা আক্তার আরও জানান, অবস্থার অবনতি হলে রাতুলকে কুর্মিটোলা জেনারেল হাসপাতালে নেওয়া হয়। সেখান থেকে আজ সোমবার সকালে তাকে ঢাকা মেডিকেল কলেজ হাসপাতালের জরুরি বিভাগে নেওয়া হয়। সেখানে তাকে মৃত ঘোষণা করেন চিকিৎসক।খিলক্ষেত থানার উপপরিদর্শক (এসআই) মো. রবিউল ইসলাম বলেন, পরিবারের আবেদনের পরিপ্রেক্ষিতে ময়নাতদন্ত ছাড়াই রাতুলের মরদেহ হস্তান্তর করা হয়েছে।",Prothom Alo,https://www.prothomalo.com/bangladesh/capital/19vqvmjmte
"সেই ফাতেমার এক বছর
‘খালি নাতনির জন্মদিন না, ছেলে–ছেলের বউ ও আরেক নাতনির মৃত্যুদিনও’","ট্রাকচাপায় অন্তঃসত্ত্বা রহিমা আক্তার মারা যাওয়ার আগে সড়কে জন্ম দিয়েছিলেন ফাতেমাকে। ট্রাকচাপায় রহিমা আক্তারের পেট ফেটে গিয়েছিল। ফাতেমার জন্ম হতে হতে ততক্ষণে পৃথিবী থেকে বিদায় নিয়েছিলেন ফাতেমার মা, বাবা জাহাঙ্গীর আলম ও তিন বছর বয়সী বোন সানজিদা। ১৫ দিন বয়স থেকেই ফাতেমার ঠাঁই হয় সমাজসেবা অধিদপ্তর পরিচালিত রাজধানীর ছোটমণি নিবাসে। আজ রোববার ছিল ফাতেমার প্রথম জন্মদিন। নিবাসেই ফাতেমা কেক কেটেছে, নতুন জামাও পরেছিল। গত বছরের ১৬ জুলাই ময়মনসিংহের ত্রিশাল উপজেলার ঢাকা-ময়মনসিংহ মহাসড়কে ঘটা এ সড়ক দুর্ঘটনায় ফাতেমা তার বাবা, মা ও বোনকে হারায়। সে সময় ফাতেমা শুধু হাতে ব্যথা পেয়েছিল, গালে সামান্য আঘাতের চিহ্ন ছিল। সড়কে ফাতেমার জন্ম ও বেঁচে থাকাটাই একটা বিস্ময় ছিল। ফাতেমার আপনজন বলতে এখন আছে ফাতেমার দাদা মোস্তাফিজুর রহমান, দাদি সুফিয়া বেগম, ১১ বছর বয়সী বোন জান্নাত ও ৮ বছর বয়সী ভাই এবাদুল্লাহ। এই আপনজনেরা ত্রিশালে থাকেন। জন্মদিনে আপনজনদের কেউ উপস্থিত ছিলেন না। তবে এত কিছু বোঝার মতো বয়স হয়নি ফাতেমার। তাই কেক ও দুপুরের খাবার খেয়ে নিয়মমতোই ঘুমিয়ে পড়েছিল।নিবাসের দায়িত্বপ্রাপ্ত ব্যক্তিরা জানালেন, এক বছরে ফাতেমা কিছুতে ধরে দাঁড়াতে পারে। টলমল পায়ে হাঁটার চেষ্টা করে। মুখ দিয়ে কিছু শব্দ উচ্চারণ করে, তবে তা অস্পষ্ট। প্রায় সময়ই ফাতেমা হাসিখুশি থাকে।রাজধানীর আজিমপুরের ছোটমণি নিবাসের উপতত্ত্বাবধায়ক জুবলী বেগম বলেন, পরিবারে বড় হওয়া শিশুদের সামনে মা, বাবা, দাদা, নানা—এ ধরনের শব্দগুলো বেশি করে উচ্চারণ করা হয়। তাই তারা এই শব্দগুলোই প্রথম উচ্চারণ করে। তবে নিবাসে বড় হওয়া স্বজন হারানো বা স্বজন না থাকা শিশুদের সামনে এ শব্দগুলো একেবারেই উচ্চারণ করা হয় না। তাই ফাতেমাও এ শব্দগুলোর সঙ্গে পরিচিত নয়। কথা বলা শুরু করলে ফাতেমা সবার আগে মা বা বাবা ডাকবে তা নয়, হয়তো অন্য কোনো শব্দ বলবে। তবে ফাতেমার নাম ধরে ডাকলে বুঝতে পারে, তাকে ডাকা হচ্ছে। আরও পড়ুনছোটমণি নিবাসে যেমন আছে ফাতেমা জুবলী বেগম বলেন, ‘কয়েক দিন ধরে ফাতেমা আমাকে দেখলেই কান্নাকাটি করছে। ছোট একটি টুকরা মুখের মধ্যে ঢুকিয়ে ফেলেছিল, আমি মুখ থেকে তা বের করেছি, ব্যথা পেয়েছিল। তারপর থেকেই আমাকে দেখলে কান্না করছে। ও তো আর বুঝতে পারছে না যে আমি ওর ভালোর জন্যই মুখ থেকে ওই টুকরাটা বের করেছিলাম।’সমাজসেবা অধিদপ্তর বা ছোটমণি নিবাস ফাতেমার জন্মদিনের জন্য কোনো আয়োজন করেনি। আগে থেকেই জন্মদিনের কেক ও খাবার আনার কথা জানিয়েছিলেন যশোর-৩ আসনের সংসদ সদস্য কাজী নাবিল আহমেদ। তিনি আজ সকালে স্ত্রী ও দুই সন্তান নিয়ে নিবাসে ফাতেমা ও অন্য শিশুদের সঙ্গে নিয়ে কেক কেটেছেন। খাবারও পেয়েছে শিশুরা। আমি যখন থাকমু না, তখন আমার নাতনির পরিচয় কী হইব? আমি নাতনিরে নিজের কাছে রাইখ্যা বড় করবার চাই।মোস্তাফিজুর রহমান, শিশু ফাতেমার দাদা ছোটমণি নিবাসে মা-বাবার পরিচয়হীন শূন্য থেকে সাত বছর বয়সী শিশু বা পাচার থেকে উদ্ধার হওয়া, বাবা ও মায়ের আদালতে মামলা চলছে—এমন শিশুদের রাখা হয়। তবে ফাতেমার পরিচয় থাকার পরও থাকা-খাওয়া, চিকিৎসার কথা চিন্তা করে তাকে ছোটমণি নিবাসে পাঠানোর সিদ্ধান্ত নিয়েছিল জেলা প্রশাসন। আজ নিবাসটিতে ফাতেমাসহ ছিল ২৬ শিশু। ফাতেমার মতো ছোট শিশু আছে আরও চারটি। আরও পড়ুন‘সব হারানোর এদিনে আল্লাহ আমাদের দিয়েছেন ফাতেমাকে’ ফাতেমার দাদা রাজমিস্ত্রির কাজ করা মোস্তাফিজুর রহমান মুঠোফোনে প্রথম আলোকে বলেন, ‘নাতনির জন্মদিনের কথা মনে ছিল। কিন্তু আজ তো খালি নাতনির জন্মদিন না, ছেলে, ছেলের বউ ও আরেক নাতনির মৃত্যুদিনও। তাই নাতনিরে দেখতে যাইতে পারি নাই। আমার মামাতো ভাইয়ের ছেলে শরীফ আহমেদের আর্থিক সহায়তায় বাড়িতে মিলাদ পড়াইছি।’মোস্তাফিজুর রহমান জানালেন, কয়েক দিন আগে তিনি নিবাসে গিয়েছিলেন নাতনিকে দেখতে। নাতনির জন্য ইমিটেশনের গলার চেইন, হাতের চুড়ি, নতুন জামা, জুতা দিয়ে ফিরেছেন। তিনি বললেন, ‘মনে হইল নাতনি আমারে দাদাও ডাকে। ভালোই আছে নাতনি।’ মোস্তাফিজুর রহমান নাতনিকে নিজের কাছে নিয়ে রাখতে চান। তিনি জেলা প্রশাসক কার্যালয়সহ সংশ্লিষ্ট জায়গায় গত জানুয়ারি মাসে আবেদন করেছেন জানিয়ে বলেন, ‘আমি যখন থাকমু না, তখন আমার নাতনির পরিচয় কী হইব? আমি নাতনিরে নিজের কাছে রাইখ্যা বড় করবার চাই।’ মোস্তাফিজুর রহমান সড়ক দুর্ঘটনায় ২০০৪ সালে হারিয়েছেন ১৩ বছর বয়সী এক ছেলেকে। গত বছর হারান আরেক ছেলে, ছেলের বউ ও এক নাতনিকে। ১৯৯৫ সালে সড়ক দুর্ঘটনায় মারা যান মোস্তাফিজুর রহমানের এক ভাই। তাঁর আপন তিন মামাও মারা গেছেন সড়ক দুর্ঘটনায়।সড়কে ফাতেমার জন্মের পর নবজাতককে পর্যাপ্ত ক্ষতিপূরণ ও তার কল্যাণ নিশ্চিতে প্রয়োজনীয় নির্দেশনা চেয়ে গত বছরের ১৮ জুলাই আইনজীবী কানিজ ফাতিমা তুনাজ্জিনা হাইকোর্টে রিট করেছিলেন। গত বছরের ৩০ আগস্ট ফাতেমার আইনগত অভিভাবক হিসেবে মোস্তাফিজুর রহমানকে পাঁচ লাখ টাকা দিয়েছে সড়ক পরিবহন আইনের ৫৪ ধারা অনুসারে গঠিত ট্রাস্টি বোর্ড। ডাচ্-বাংলা ব্যাংক বাড়ি করার জন্য আরও পাঁচ লাখ টাকা দিয়েছে। বিভিন্ন সংস্থাও সহায়তা দেয়। প্রশাসনের পক্ষ থেকে মোস্তাফিজুর রহমানকে একটি ব্যাংক হিসাব খুলে দেওয়া হয়েছে। প্রশাসনের অনুমতি নিয়ে ওই অ্যাকাউন্ট থেকে টাকা তুলতে পারেন বলে জানালেন মোস্তাফিজুর রহমান। আরও পড়ুনসড়কে জন্ম নেওয়া সেই ফাতেমা কোলে চড়তে চায়",Prothom Alo,https://www.prothomalo.com/bangladesh/hzj3mor4vj
"বলছে নিহত পারভীনের পরিবার
‘দানবের বিরুদ্ধে মামলা করে তো লাভ নেই’","‘পরিবহনমালিকদের সঙ্গে কোনো সরকারই পারে না। দানবের বিরুদ্ধে মামলা করে তো কোনো লাভ হবে না। আমরা চাই না বোনের লাশ কাটাছেঁড়া হোক। তাই বোনের পোস্টমর্টেমও চাই না’—কথাগুলো রাজধানীতে বাসের চাপায় নিহত আইনজীবী পারভীন সুলতানার ভাই ফরিদ উদ্দিনের। আজ রোববার দুপুর পৌনে ১২টার দিকে রাজধানীর যাত্রাবাড়ী এলাকায় মেয়র মোহাম্মদ হানিফ উড়ালসড়কে যাত্রীবাহী বাসের ধাক্কায় নিহত হন মোটরসাইকেল আরোহী পারভীন সুলতানা (৬০)। মোটরসাইকেলটির চালক পারভীনের ভাতিজা শাখাওয়াত হোসেন এ দুর্ঘটনায় আহত হয়েছেন। আইনজীবী পারভীন সুলতানার সহকারীর কাজ করতেন শাখাওয়াত। পারভীন আইনজীবী ছিলেন অথচ সড়ক দুর্ঘটনায় তাঁর মৃত্যুতে পরিবার কেন মামলা করতে চাইছে না, জানতে চাইলে শাখাওয়াত বলেন, ‘পরিবহন ব্যবসায়ীদের বিরুদ্ধে লড়াই করে টিকে থাকাই তো কঠিন।’পারভীনের বাবার সম্পত্তি নিয়ে মামলা চলছে নারায়ণগঞ্জের একটি আদালতে। সে মামলার কাজে সকালে শাখাওয়াতকে নিয়ে নারায়ণগঞ্জে গিয়েছিলেন তিনি। কিন্তু যাওয়ার পর শোনেন, বিচারক ডেঙ্গুতে আক্রান্ত। ফেরার পথে লাভলী পরিবহনের একটি বাস তাঁদের মোটরসাইকেলে ধাক্কা দেয়।ঢাকা মেডিকেল কলেজ (ঢামেক) হাসপাতালের মর্গের সামনে শাখাওয়াত প্রথম আলোকে বলেন, ‘ফুফু আমার মোটরসাইকেলের পেছনে বসা ছিলেন। ধাক্কাটা তাঁর গায়েই বেশি লাগে। এতে তিনি ছিটকে নিচে পড়ে যান। ছিটকে পড়ার পরও ফুফুর জ্ঞান ছিল। তাঁকে হাসপাতালে নেওয়ার জন্য দুজন পুলিশ কনস্টেবল একটি গাড়ি ভাড়া করে দেন। তবে আগেই বুঝতে পেরেছিলাম, তিনি বেঁচে নেই। হাসপাতালে আনার পরই চিকিৎসকেরা জানান, ফুফু জীবিত নেই।’ পারভীন সুলতানার ছোট ভাই ফরিদ উদ্দিন জানালেন, তাঁর বোন বিয়ে করেননি। রাজধানীর সূত্রাপুরের শ্যামবাজারে মোহন দাস লেনের কাগজিটোলা এলাকায় বাবার বাড়িতে তাঁরা একসঙ্গেই থাকতেন। তিনি বলেন, ‘এই বোনটাই আমার সব থেকে কাছের ছিল। আমার সব কাজে সাহায্য করত। বোনটা এভাবে মরে গেল। আমরা চাই না বোনের শরীরটা কাটাছেঁড়া হোক।’ পারভীন সুলতানা সুপ্রিম কোর্টের আইনজীবী ছিলেন। তবে ঢাকার বিচারিক আদালতেও আইন পেশার চর্চা করতেন তিনি। সেখানে তাঁর চেম্বারও আছে। ফরিদ উদ্দিন জানান, তাঁরা পাঁচ ভাই ও দুই বোন। তিন ভাই আর এক বোন আগেই মারা গেছেন। আজ পারভীন সুলতানাও মারা গেলেন।যাত্রাবাড়ী থানার উপপরিদর্শক মো. কামরুজ্জামান প্রথম আলোকে জানান, দুর্ঘটনায় জড়িত বাসের চালককে আটক করা হয়েছে। বাসটি জব্দ করেছে পুলিশ।",Prothom Alo,https://www.prothomalo.com/bangladesh/capital/ams5qwjbm3
সিলেটে মোটরসাইকেলের ধাক্কায় কনস্টেবলের মৃত্যু,"সিলেটের দক্ষিণ সুরমা উপজেলায় সড়কের পাশে দাঁড়িয়ে থাকা প্রাইভেট কার দেখতে গিয়ে দ্রুতগামী মোটরসাইকেলের ধাক্কায় এক পুলিশ সদস্যের মৃত্যু হয়েছে। আজ রোববার দুপুর সাড়ে ১২টার দিকে উপজেলার মোগলাবাজার পারাইরচক এলাকায় এই দুর্ঘটনা ঘটে। নিহত ফয়ছল আহমদ (২৭) মোগলাবাজার থানায় পুলিশ কনস্টেবল হিসেবে কর্মরত ছিলেন। তিনি সিলেটের জকিগঞ্জ উপজেলার বারগাত্তা গ্রামের বাসিন্দা। দুর্ঘটনায় মোটরসাইকেলে থাকা দুই কিশোর আরোহী আহত হয়েছে। তারা হলো, গোলাপগঞ্জ উপজেলার কোনাচর গ্রামের মিসবাহ উদ্দিনের ছেলে সামি (১৭) ও রাম্পা গ্রামের মাহজাব উদ্দিনের ছেলে মাহবুবুর রহমান (১৭)।স্থানীয় লোকজন ও পুলিশের সঙ্গে কথা বলে জানা গেছে, আজ দুপুর সাড়ে ১২টার দিকে মোগলাবাজার থানার কয়েকজন পুলিশ সদস্য লেগুনায় করে পারাইরচক–শ্রীরামপুর সড়ক দিয়ে যাচ্ছিলেন। পুলিশের লেগুনার চালক ছিলেন কনস্টেবল ফয়ছল আহমদ। পথে পারাইরচক সড়কের প্রবেশমুখে সড়কের পাশে একটি প্রাইভেট কার দাঁড়িয়ে থাকতে দেখেন পুলিশ সদস্যরা। এ সময় গাড়ি থামিয়ে কারটি দেখতে যান ফয়ছল আহমদ। প্রাইভেট কারটির পাশে দাঁড়িয়ে থাকা অবস্থায় শ্রীরামপুরের দিক থেকে আসা একটি দ্রুতগতির মোটরসাইকেল ফয়ছল আহমদকে ধাক্কা দিয়ে সড়কের ওপর ফেলে দেয়। এতে ফয়ছল গুরুতর আহত হন। পরে তাঁর সঙ্গে থাকা অন্য পুলিশ সদস্যরা তাঁকে উদ্ধার করে পার্শ্ববর্তী একটি হাসপাতালে নিয়ে যান। সেখানে চিকিৎসাধীন অবস্থায় ফয়ছলের মৃত্যু হয়। ওই লেগুনায় থাকা মোগলাবাজার থানার উপপরিদর্শক (এসআই) বিনয় কুমার চক্রবর্তী প্রথম আলোকে বলেন, ‘সড়কের পাশে প্রাইভেট কার দাঁড়িয়ে থাকতে দেখে বিষয়টি জানার জন্য আমরা গাড়ি দাঁড় করিয়ে দেখছিলাম। এ সময় একটি দ্রুতগতির মোটরসাইকেল ফয়ছলকে ধাক্কা দিয়ে সড়কের ওপর ছিটকে ফেলে দেয়। এতে ফয়ছল মাথায় গুরুতর আঘাত পান। পরে তাঁকে উদ্ধার করে হাসপাতালে নেওয়া হলে চিকিৎসক মৃত ঘোষণা করেন।’ তিনি আরও বলেন, মোটরসাইকেলের দুই আরোহীই কিশোর। তাদের মাথায় কোনো হেলমেট ছিল না। হেলমেট মোটরসাইকেলের সামনে ঝুলিয়ে রাখা ছিল। বেপরোয়া গতিতে মোটরসাইকেল চালিয়ে এমন ঘটনা ঘটিয়েছে তারা। ফয়ছলকে ধাক্কা দেওয়ার পর তারাও পড়ে গিয়েছিল। তাদেরও উদ্ধার করা হয়েছে। একজনকে হাসপাতালে ভর্তি করা হয়েছে। অন্যজন তেমন আঘাত পায়নি। তাকে প্রাথমিক চিকিৎসা দিয়ে থানায় রাখা হয়েছে।সিলেটের মোগলাবাজার থানার ভারপ্রাপ্ত কর্মকর্তা (ওসি) এস এম মাঈন উদ্দিন বলেন, পুলিশ সদস্যের নিহত হওয়ার বিষয়টি তাঁর পরিবারকে অবহিত করা হয়েছে। এ ব্যাপারে পরবর্তী আইনি পদক্ষেপ নেওয়া হচ্ছে।",Prothom Alo,https://www.prothomalo.com/bangladesh/district/4hu2kv4c7j
রাজধানীতে রিকশার ধাক্কায় প্রাণ গেল নারীর,"রাজধানীর রামপুরায় ব্যাটারিচালিত রিকশার ধাক্কায় পারভীন বেগম (৬০) নামের এক নারী নিহত হয়েছেন। আজ রোববার সকালে রামপুরার বউবাজার এলাকায় এ ঘটনা ঘটে। পুলিশ জানিয়েছে, পারভীন বেগমের বাড়ি ফরিদপুর সদর উপজেলার পাচুরিয়া গ্রামে। তাঁর স্বামীর নাম শহীদ হাওলাদার। তিনি পূর্ব রামপুরার বউবাজার এলাকায় ছেলের সঙ্গে থাকতেন। নিহত নারীর পুত্রবধূ জেসমিন বেগম বলেন, তাঁর শাশুড়ি সকাল ১০টার দিকে বাসার কাছে কাঁচাবাজারে গিয়েছিলেন। পরে তিনি খবর পান, শাশুড়ি দুর্ঘটনার শিকার হয়েছেন। গুরুতর আহত অবস্থায় তাঁকে স্থানীয় একটি হাসপাতালে নিয়ে গেলে চিকিৎসক মৃত ঘোষণা করেন।রামপুরা থানার উপপরিদর্শক কামরুল ইসলাম বলেন, মরদেহটি বেলা সোয়া দুইটার দিকে ঢাকা মেডিকেল কলেজের মর্গে পাঠানো হয়েছে। রিকশা ও সেটির চালককে আটক করা হয়েছে।",Prothom Alo,https://www.prothomalo.com/bangladesh/capital/3dd77jgt8u
হানিফ ফ্লাইওভারে বাসের ধাক্কায় মোটরসাইকেল আরোহী নারী আইনজীবী নিহত,"রাজধানীর মেয়র মোহাম্মদ হানিফ ফ্লাইওভারে বাসের ধাক্কায় এক মোটরসাইকেল আরোহী আইনজীবী নিহত হয়েছেন।আজ রোববার দুপুর পৌনে ১২টার দিকে যাত্রাবাড়ী এলাকায় এই ঘটনা ঘটে। নিহত আইনজীবীর নাম পারভিন সুলতানা (৫৫)। একই ঘটনায় মোটরসাইকেলচালক শাখাওয়াত হোসেন আহত হয়েছেন। তাঁরা সম্পর্কে স্বজন।যাত্রাবাড়ী থানা-পুলিশের উপপরিদর্শক (এসআই) মো. কামরুজ্জামান বলেন, এই ঘটনায় লাভলী পরিবহন নামের বাসের চালককে আটক করা হয়েছে। বাসটি জব্দ করেছে পুলিশ। নিহত আইনজীবীর লাশ ঢাকা মেডিকেল কলেজের মর্গে পাঠানো হয়েছে। পরিবারের বরাত দিয়ে পুলিশ জানায়, পারভিন সুপ্রিম কোর্টের আইনজীবী ছিলেন। তবে তিনি ঢাকার বিচারিক আদালতেও আইন পেশার চর্চা করতেন। সেখানে তাঁর চেম্বারও রয়েছে।পারভিন রাজধানীর সূত্রাপুরের শ্যামবাজার এলাকার মোহন দাস লেনের কাগজিটোলা এলাকায় থাকতেন। তাঁর বাবার নাম আবুল হোসেন। পারভিনের বড় ভাই ফরিদ উদ্দিন বলেন, তাঁর বোন ভাতিজা শাখাওয়াতকে সঙ্গে নিয়ে নারায়ণগঞ্জের আদালতে গিয়েছিলেন। সেখানে পারিবারিক জমি-সংক্রান্ত মামলা রয়েছে। তিনি এই মামলার বাদী ছিলেন। কাজ শেষে ফেরার পথে দুজন সড়ক দুর্ঘটনার শিকার হন। আহত শাখাওয়াত বলেন, যাত্রাবাড়ী এলাকায় ফ্লাইওভারে একটি বাস তাঁর মোটরসাইকেলটিকে ধাক্কা দেয়। এতে তাঁরা দুজন পড়ে মোটরসাইকেল থেকে ছিটকে পড়ে আহত হন। পরে ঢাকা মেডিকেল কলেজ হাসপাতালে নিলে পারভীনকে মৃত ঘোষণা করেন চিকিৎসক।",Prothom Alo,https://www.prothomalo.com/bangladesh/capital/y64vc45dfz
মাদারীপুরে এক ঘণ্টার ব্যবধানে ট্রাকের ধাক্কায় দুই মোটরসাইকেল আরোহী নিহত,"মাদারীপুরের ডাসারে পৃথক দুটি ট্রাকের ধাক্কায় দুই মোটরসাইকেল আরোহী নিহত হয়েছেন। আজ রোববার ভোরে ঢাকা-বরিশাল মহাসড়কের ডাসার উপজেলার পাথুরিয়ারপাড় ও মেলকাই এলাকায় দুর্ঘটনা দুটি ঘটে।মস্তফাপুর হাইওয়ে পুলিশ ফাঁড়ির উপপরিদর্শক (এসআই) জিল্লুর রহমান প্রথম আলোকে এ তথ্য নিশ্চিত করেন। নিহত দুই মোটরসাইকেল আরোহী হলেন কুমিল্লার চান্দিনা উপজেলার বড়কুড়া এলাকার হেলাল উদ্দিনের ছেলে মেহেদী হাসান (২৪) ও বরিশালের গৌরনদী উপজেলার বৌঙ্কাড় এলাকার মকবুল হোসেনের ছেলে হাফিজুর রহমান (৩০)। দুজন ঢাকায় চাকরি করতেন। এর মধ্যে হাফিজুল রহমান অর্থ মন্ত্রণালয়ের কর্মচারী ছিলেন। হাইওয়ে পুলিশ ও স্থানীয় সূত্র জানায়, আজ ভোর চারটার দিকে বরিশাল থেকে রাজধানী ঢাকার উদ্দেশে মোটরসাইকেল নিয়ে যাচ্ছিলেন মেহেদী। মেলকাই এলাকায় আসার পর বিপরীতমুখী একটি পণ্যবাহী ট্রাক তাঁর মোটরসাইকেলকে ধাক্কা দেয়। এতে তিনি সড়কে ছিটকে পড়ে ট্রাকের চাকায় পিষ্ট হয়ে ঘটনাস্থলেই মারা যান।এ দুর্ঘটনার কিছুক্ষণ পরেই ভোর পাঁচটার দিকে একই মহাসড়কের মেলকাইয়ের পার্শ্ববর্তী পাথুরিয়ারপাড় এলাকায় অপর আরেকটি দুর্ঘটনা ঘটে। মোটরসাইকেল আরোহী হাফিজুর রহমান ঢাকার দিকে যাওয়ার সময় পাথুরিয়ারপাড় এলাকায় বিপরীতমুখী একটি ট্রাক তাঁকে ধাক্কা দেয়। এতে ঘটনাস্থলে হাফিজুরের মৃত্যু হয়। স্থানীয় লোকজনের মাধ্যমে খবর পেয়ে সকাল সাতটার দিকে নিহত দুই মোটরসাইকেল আরোহীর লাশ উদ্ধার করে হাইওয়ে পুলিশ। পরে ময়নাতদন্তের জন্য লাশ দুটি সদর হাসপাতালের মর্গে পাঠানো হয়। এদিকে সকাল সাতটার দিকে ঢাকা-বরিশাল মহাসড়কের গোপালপুল এলাকায় আরও একটি ট্রাকের ধাক্কায় ওবায়দুর রহমান নামের এক মোটরসাইকেল আরোহী আহত হয়েছেন। পরে গুরুতর অবস্থায় তাঁকে বরিশালের শের-ই-বাংলা মেডিকেল কলেজ হাসপাতালে পাঠানো হয়েছে।পাথুরিয়ারপাড় এলাকার স্থানীয় বাসিন্দা হারুণ অর রশীদ বলেন, ভোর থেকে গুঁড়ি গুঁড়ি বৃষ্টি। মহাসড়ক পিচ্ছিল থাকায় দুর্ঘটনা ঘটে থাকতে পারে বলে ধারণা করছেন স্থানীয় লোকজন।মস্তফাপুর হাইওয়ে পুলিশ ফাঁড়ির এসআই জিল্লুর রহমান প্রথম আলোকে বলেন, পৃথক দুটি ট্রাকের ধাক্কায় দুই মোটরসাইকেল আরোহী নিহত হয়েছেন। ট্রাক দুটি দুর্ঘটনার পরেই পালিয়ে গেছে। চালকদের ধরতে পুলিশের অভিযান অব্যাহত রয়েছে।",Prothom Alo,https://www.prothomalo.com/bangladesh/district/19ilgfy3hv
শিবচরে দুটি অটোভ্যানের সংঘর্ষে নারীর পা বিচ্ছিন্ন,"মাদারীপুরের শিবচরে দুটি ব্যাটারিচালিত ভ্যানের (অটোভ্যান) মুখোমুখি সংঘর্ষে এক নারী যাত্রীর ডান পা হাঁটুর নিচ থেকে সম্পূর্ণ বিচ্ছিন্ন হয়ে গেছে। আজ শনিবার বেলা ১১টার দিকে শিবচর-পাঁচ্চর আঞ্চলিক সড়কের খানকান্দি উপশহর এলাকায় এ দুর্ঘটনা ঘটে। গুরুতর আহত ওই নারীকে শিবচর উপজেলা স্বাস্থ্য কমপ্লেক্সে প্রাথমিক চিকিৎসা শেষে ঢাকার জাতীয় অর্থোপেডিক হাসপাতাল ও পুনর্বাসন কেন্দ্রে (পঙ্গু হাসপাতাল) পাঠানো হয়েছে। আহত ওই নারীর নাম সাফিয়া বেগম (৫০)। তিনি উপজেলার উমেদপুর ইউনিয়নের কুমেরপাড় এলাকার আইয়ুব আলী মোল্লার স্ত্রী। পুলিশ ও স্থানীয় লোকজন জানান, আজ সকালে ছোট মেয়েকে নিয়ে ঢাকা যাচ্ছিলেন সাফিয়া বেগম। শিবচর থেকে ব্যাটারিচালিত ভ্যানযোগে পাঁচ্চরের উদ্দেশে রওনা হন তাঁরা। শিবচর-পাঁচ্চর সড়কের খানকান্দি ইকবাল ক্লাবের কাছে এলে বিপরীত দিক থেকে আসা আরেকটি ভ্যানের সঙ্গে তাঁদের ভ্যানটির মুখোমুখি সংঘর্ষ হয়। এ সময় ঘটনাস্থলেই সাফিয়া বেগমের হাঁটু থেকে ডান পা বিচ্ছিন্ন হয়ে যায়। পরে স্থানীয় লোকজন গুরুতর অবস্থায় তাঁকে উদ্ধার করে দ্রুত শিবচর উপজেলা স্বাস্থ্য কমপ্লেক্সে ভর্তি করেন। পরে তাঁকে উন্নত চিকিৎসার জন্য ঢাকায় পাঠানো হয়। দুর্ঘটনার প্রত্যক্ষদর্শী খলিল খান প্রথম আলোকে বলেন, অটোভ্যান দুটির অনেক গতি ছিল। ভ্যান দুটি দ্রুত চলতে গিয়ে নিয়ন্ত্রণ হারিয়ে মুখোমুখি সংঘর্ষ হয়। ওই নারী পাঁচ্চরগামী ভ্যানটিতে সামনে বসা ছিলেন। বিপরীতমুখী ভ্যানটি সজোরে তার ডান পায়ে এসে আঘাত করে। এ কারণেই ওই নারীর পা হাঁটু থেকে বিচ্ছিন্ন হয়ে যায়। শিবচর উপজেলা স্বাস্থ্য কমপ্লেক্সের চিকিৎসা কর্মকর্তা মো. সোলাইমান সুজন বলেন, ‘দুর্ঘটনায় আহত ওই নারীর পা শরীর থেকে বিচ্ছিন্ন হয়ে গেছে। আমরা প্রাথমিক চিকিৎসা দিয়ে উন্নত চিকিৎসার জন্য জাতীয় অর্থোপেডিক হাসপাতাল ও পুনর্বাসন প্রতিষ্ঠানে পাঠিয়েছি। এ সময় তাঁর বিচ্ছিন্ন পায়ের অংশটি অ্যাম্বুলেন্সে করে ঢাকায় পাঠানো হয়েছে। তাঁর অবস্থা আশঙ্কাজনক।’ শিবচর থানার ভারপ্রাপ্ত কর্মকর্তা (ওসি) মো. আনোয়ার হোসেন বলেন, স্থানীয় লোকজন অটোভ্যান দুটিকে আটক করতে পারলেও চালকেরা পালিয়ে গেছেন। ",Prothom Alo,https://www.prothomalo.com/bangladesh/district/dd4vacpmfz
চাকরির সাক্ষাৎকার দিতে কারখানাফটকে লাইনে দাঁড়ানো নারী পিকআপচাপায় নিহত,"গাজীপুরে চাকরির সাক্ষাৎকার দিতে গিয়ে পিকআপ ভ্যানের চাপায় এক নারী নিহত হয়েছেন। এতে আহত হয়েছেন অপর এক নারী। আজ শনিবার সকাল সাড়ে নয়টার দিকে গাজীপুর সিটি করপোরেশনের বাইমাইল এলাকায় এ ঘটনা ঘটে।নিহত ওই নারীর নাম রোজিনা আক্তার বিপাশা (২৫)। তিনি নেত্রকোনার কেন্দুয়া উপজেলার গন্ডা এলাকার রুহুল আমিনের স্ত্রী। গাজীপুরের কোনাবাড়ী এলাকায় স্বামীর সঙ্গে ভাড়া বাসায় বসবাস করতেন তিনি। আহত নারী হলেন আশা আক্তার (২৩)। তাঁরা দুজনেই গাজীপুরে একটি কারখানায় শ্রমিক হিসেবে কাজ করতেন। আরও ভালো বেতনের আশায় তাঁরা আরেক কারখানায় সাক্ষাৎকার দিতে গিয়েছিলেন। পুলিশ ও স্থানীয় সূত্রে জানা যায়, গাজীপুরে বাইমাইল এলাকায় কাসেম ল্যাম্প কারখানায় চাকরির জন্য সাক্ষাৎকার দিতে যান রোজিনা আক্তার। কারখানাটির ফটকের বাইরে রাস্তার পাশে লাইনে দাঁড়িয়ে অপেক্ষা করছিলেন রোজিনাসহ অন্য চাকরিপ্রার্থীরা। কারখানার সামনে দিয়ে যাওয়ার পথে হঠাৎ একটি পিকআপ ভ্যান নিয়ন্ত্রণ হারিয়ে তাঁদের চাপা দেয়। এতে রোজিনা আক্তার ঘটনাস্থলেই মারা যান। আহত অবস্থায় আশা আক্তারকে উদ্ধার করে গাজীপুরের শহীদ তাজউদ্দীন আহমদ মেডিকেল কলেজ হাসপাতালে নেওয়া হয়। খবর পেয়ে পুলিশ ঘটনাস্থল থেকে নিহত রোজিনার লাশ উদ্ধার করেছে। গাজীপুর মেট্রোপলিটন পুলিশের কোনাবাড়ী থানার উপপরিদর্শক (এসআই) কামরুজ্জামান লিটন বলেন, ঘটনার পর পিকআপ ভ্যানটি জব্দ করা হয়েছে। তবে পিকআপ ভ্যানের চালক পালিয়ে গেছেন। এ ঘটনায় আইনগত ব্যবস্থা নেওয়া হবে।",Prothom Alo,https://www.prothomalo.com/bangladesh/district/rc5w3tuqgy
বগুড়ায় সড়কে বিকল ট্রাকে আরেক ট্রাকের ধাক্কায় তিনজন নিহত,"বগুড়ার আদমদীঘিতে দুটি ট্রাকের সংঘর্ষে তিনজন নিহত হয়েছেন। গতকাল শুক্রবার দিবাগত রাত সাড়ে তিনটার দিকে নওগাঁ-বগুড়া আঞ্চলিক সড়কের মুরইল বাজারের সেতুর পাশে এ দুর্ঘটনা ঘটে।পুলিশ জানিয়েছে, নিহত ব্যক্তিদের মধ্যে ঘটনাস্থলে দুজন এবং বগুড়ার শহীদ জিয়াউর রহমান মেডিকেল কলেজ হাসপাতালে নেওয়ার পর আরেকজনের মৃত্যু হয়। নিহতরা হলেন ঢাকার কামরাঙ্গীচরের ট্রাকচালক বাদন মিয়া (৪০), নওগাঁর সাপাহার মাস্টারপাাড়র আমজাদ হোসেনের ছেলে রাফিকুল ইসলাম (৫৭) ও নওগাঁর দয়ালের মোড় এলাকার ওমর আলীর ছেলে মোস্তাক হোসেন (৪৫)।আদমদীঘি থানার ভারপ্রাপ্ত কর্মকর্তা (ওসি) রেজাউল করিম বলেন, দুর্ঘটনাকবলিত দুটি ট্রাকের মধ্যে একটি ট্রাক বিকল ছিল। চালক সেটিকে সড়কের পাশে দাঁড় করিয়ে মেরামত করছিলেন। এ সময় বগুড়ার দিক থেকে আসা একটি মিনিট্রাক বিকল ট্রাকটিকে পেছন থেকে ধাক্কা দেয়। এতে তিনজন নিহত হন। এ ঘটনায় আইনগত ব্যবস্থা নেওয়া হচ্ছে।",Prothom Alo,https://www.prothomalo.com/bangladesh/district/5v7v981cpf
"অটোরিকশার ধাক্কায় মোটরসাইকেল আরোহী স্বামীর মৃত্যু, আহত স্ত্রী হাসপাতালে","রাজধানীর যাত্রাবাড়ীতে সিএনজিচালিত অটোরিকশার ধাক্কায় মতিউর রহমান (৩৮) নামের এক মোটরসাইকেল আরোহী নিহত হয়েছেন। দুর্ঘটনায় গুরুতর আহত হয়েছেন তাঁর স্ত্রী খাদিজা খাতুন (২৮)। শুক্রবার সকাল সাড়ে ১০টার দিকে মেয়র হানিফ ফ্লাইওভারে এ দুর্ঘটনা ঘটে। পুলিশ জানায়, অটোরিকশার ধাক্কায় ডেমরাগামী মোটরসাইকেলটির দুই আরোহী মতিউর ও খাদিজা গুরুতর আহত হন। পথচারীরা তাঁদের উদ্ধার করে ঢাকা মেডিকেল কলেজ হাসপাতালে ভর্তি করেন। বেলা তিনটার দিকে মতিউর রহমানের মৃত্যু হয়। খাদিজা হাসপাতালে ভর্তি।ঢাকা মহানগর পুলিশের (ডিএমপি) ডেমরা অঞ্চলের সহকারী কমিশনার মধুসূদন দাস প্রথম আলোকে বলেন, দুর্ঘটনায় জড়িত সিএনজিচালিত অটোরিকশাটি চিহ্নিত করার চেষ্টা করছে পুলিশ।   মতিউরের শ্যালক মাইদুল ইসলাম জানান, তাঁর ভগ্নিপতি একটি ওষুধ কোম্পানিতে চাকরি করতেন। স্ত্রীসহ থাকতেন গাজীপুরের কালীগঞ্জে। শুক্রবার সকালে স্থানীয় সরকার প্রকৌশল অধিদপ্তরের (এলজিইডি) কার্যসহকারী পদে খাদিজার পরীক্ষা ছিল ডেমরার একটি শিক্ষাপ্রতিষ্ঠানে। স্ত্রীকে নিয়ে সেখানেই যাচ্ছিলেন তিনি। পথে সড়ক দুর্ঘটনার শিকার হন তাঁরা।",Prothom Alo,https://www.prothomalo.com/bangladesh/capital/8fv9o35xqi
"ঈদযাত্রা
ঢাকায় দুর্ঘটনা ও প্রাণহানি বেশি, কম সিলেটে","এবারের ঈদযাত্রার ১৫ দিনে দেশে সড়ক, নৌ ও রেলপথে দুর্ঘটনায় ৩৬৮ জন নিহত হয়েছেন। সড়কে মোটরসাইকেল দুর্ঘটনায় নিহত হয়েছেন বেশি। সবচেয়ে বেশি দুর্ঘটনা ঘটেছে জাতীয় মহাসড়কে। ঢাকা বিভাগে সবচেয়ে বেশি দুর্ঘটনা ও প্রাণহানি ঘটেছে। সবচেয়ে কম দুর্ঘটনা ঘটেছে সিলেট বিভাগে।বেসরকারি সংগঠন রোড সেফটি ফাউন্ডেশন এক সংবাদ বিজ্ঞপ্তিতে এসব তথ্য জানিয়েছে। সংগঠনটি দেশের ৯টি জাতীয় দৈনিক, ৭টি অনলাইন নিউজ পোর্টাল ও ইলেকট্রনিক গণমাধ্যম থেকে পাওয়া তথ্যের ওপর ভিত্তি করে এ প্রতিবেদন তৈরি করেছে।রোড সেফটির প্রতিবেদনে বলা হয়েছে, এবার ঈদুল আজহার সময়ে ২৩ জুন থেকে ৭ জুলাই পর্যন্ত দেশে ৩০৩টি সড়ক দুর্ঘটনায় ৩২৪ জন নিহত হয়েছেন। এসব দুর্ঘটনায় আহত হয়েছেন ৬৩১ জন। যার মধ্যে নারী ৬১ এবং শিশু ৭২ জন।একই সময়ে ১৪টি নৌ দুর্ঘটনায় ২১ জন এবং রেলপথে ২৭টি দুর্ঘটনায় ২৩ জন নিহত হয়েছেন। ঈদযাত্রায় সড়ক দুর্ঘটনায় নিহত ব্যক্তিদের ৩২ দশমিক ৭১ শতাংশ মোটরসাইকেল দুর্ঘটনার শিকার। এরপরে আছে থ্রি–হুইলার যাত্রী ও পথচারী।মোটরসাইকেল দুর্ঘটনার সম্পর্কে সংগঠনটি বলেছে, অন্য যানবাহনের ধাক্কা বা চাপায় দুর্ঘটনা ঘটেছে সাড়ে ৩৯ শতাংশ। মোটরসাইকেলে নিহত ব্যক্তিদের ৫২ দশমিক ৮৩ শতাংশের বয়স ১৪ থেকে ২০ বছর। রোড সেফটি ফাউন্ডেশন বলছে, দুর্ঘটনার ৪৩ দশমিক ২৩ শতাংশ ঘটেছে জাতীয় মহাসড়কে। অন্যদিকে আঞ্চলিক সড়কে দুর্ঘটনার হার প্রায় ৩৮ শতাংশ। সংগঠনটির হিসাবে, দুর্ঘটনার ৪৯ শতাংশের বেশি ঘটেছে নিয়ন্ত্রণ হারিয়ে।দুর্ঘটনায় সম্পৃক্ত যানের মধ্যে মোটরসাইকেল ১২২টি, থ্রি-হুইলার ১১৮টি (ইজিবাইক-সিএনজি-অটোরিকশা-অটোভ্যান-ম্যাক্সি) এবং বাস ৯৭টি।দুর্ঘটনার বিভাগওয়ারি পরিসংখ্যান বলছে, ঢাকা বিভাগে দুর্ঘটনা ঘটেছে সবচেয়ে বেশি (৩০.৬৯ শতাংশ)। দুর্ঘটনায় প্রাণহানির দিক থেকে এগিয়ে ঢাকা (৩০.৫৫ শতাংশ)। ঢাকায় ৯৩টি দুর্ঘটনায় ৯৯ জন নিহত হয়েছেন।  সবচেয়ে কম দুর্ঘটনা ঘটেছে সিলেট বিভাগে (৩.৯৬ শতাংশ)। এতে প্রাণহানি ৪.৯৩ শতাংশ। এ ছাড়া চট্টগ্রাম বিভাগে ১৬.৮৩ শতাংশ, রংপুর বিভাগে ১৩.২০ শতাংশ ও রাজশাহী বিভাগে ১২.২১ শতাংশ দুর্ঘটনা ঘটেছে।একক জেলা হিসেবে টাঙ্গাইল জেলায় সবচেয়ে বেশি ১৯টি দুর্ঘটনায় ২৫ জন নিহত হয়েছেন। সবচেয়ে কম দুর্ঘটনা ছিল মানিকগঞ্জ, নোয়াখালী, বান্দরবান, পিরোজপুর ও জামালপুর জেলায়। এই ৫টি জেলায় স্বল্প মাত্রার কয়েকটি দুর্ঘটনা ঘটলেও কোনো প্রাণহানি ঘটেনি। রোড সেফটি বলেছে, চলতি বছরের ঈদুল আজহায় সড়ক দুর্ঘটনায় প্রতিদিন গড়ে ২১ দশমিক ৬ জন নিহত হয়েছেন, যা গতবার ছিল ২৫ দশমিক ৯১ জন। গতবারের চেয়ে এবার প্রাণহানি কমার কারণ হিসেবে সংগঠনটি বলেছে, এবারের ঈদযাত্রায় মহাসড়কে আইনশৃঙ্খলা রক্ষাকারী বাহিনীর তৎপরতা বেশি ছিল। পাশাপাশি সড়ক বিভাগ কিছু উদ্যোগ গ্রহণ করছে। দুর্ঘটনার কারণ হিসেবে রোড সেফটি বলেছে, ত্রুটিপূর্ণ যানবাহন,  বেপরোয়া গতি  ও মানসিকতা, মহাসড়কে স্বল্পগতির যানবাহন চলাচল, ট্রাফিক আইন না জানা ও না মানা, দুর্বল ট্রাফিক ব্যবস্থাপনা, বিআরটিএর সক্ষমতার ঘাটতি এবং গণপরিবহনে চাঁদাবাজি।সড়কে দুর্ঘটনা কমাতে কিছু সুপারিশও করেছে রোড সেফটি ফাউন্ডেশন। এর মধ্যে রয়েছে দক্ষ চালক তৈরির উদ্যোগ বৃদ্ধি, চালকের বেতন ও কর্মঘণ্টা নির্দিষ্ট করা, বিআরটিএর সক্ষমতা বৃদ্ধি, ট্রাফিক আইনের বাধাহীন প্রয়োগ, গণপরিবহনে চাঁদাবাজি বন্ধ, স্বল্পগতির যানের জন্য সার্ভিস রোড (পার্শ্বরাস্তা), উন্নত গণপরিবহন এবং সড়ক পরিবাহন আইন বাস্তবায়ন।আরেক সংগঠন যাত্রী কল্যাণ সমিতির দেওয়া প্রতিবেদনমতে, এবার ঈদযাত্রায় ২৭৭ সড়ক দুর্ঘটনায় নিহত হয়েছেন ২৯৯ জন। আর সড়ক, নৌ ও রেলপথে দুর্ঘটনায় নিহত হয়েছেন মোট ৩৪০ জন।",Prothom Alo,https://www.prothomalo.com/bangladesh/bps0xbnxrf
বাউফলে আহত সেই পুলিশ সদস্যের হাত কেটে ফেলা হয়েছে,"কর্তব্যরত অবস্থায় ট্রাকের চাপায় গুরুতর আহত পটুয়াখালীর বাউফল থানার কনস্টেবল মো. তৌহিদুল ইসলাম খানের (৩৮) বাঁ হাত অস্ত্রোপচার করে কেটে ফেলা হয়েছে। আজ শুক্রবার বাউফল থানার ভারপ্রাপ্ত কর্মকর্তা (ওসি) এ টি এম আরিচুল হক বিষয়টি নিশ্চিত করেছেন। তিনি বলেন, ঢাকার জাতীয় অর্থোপেডিক হাসপাতাল ও পুনর্বাসন প্রতিষ্ঠানে (পঙ্গু হাসপাতাল) গতকাল বৃহস্পতিবার ওই অস্ত্রোপচার হয়। তৌহিদুলের কনুইয়ের ওপরের অংশ থেকে কেটে ফেলা হয়েছে। বাউফল থানা-পুলিশ ও স্থানীয় প্রত্যক্ষদর্শী সূত্রে জানা গেছে, গত বুধবার রাতে বাউফল প্রেসক্লাবের সামনের সড়ক দিয়ে একটি মালবাহী ট্রাক পূর্ব দিক থেকে পশ্চিম দিকে যাচ্ছিল। একই দিকে পুলিশের একটি দল মাদক অভিযানে বের হয়। রাত সাড়ে আটটার দিকে প্রেসক্লাবের অদূরে ট্রাকটির ধাক্কায় মোটরসাইকেলে থাকা পুলিশ সদস্য তৌহিদুল পড়ে যান এবং তাঁর বাঁ হাত ট্রাকের চাকায় পিষ্ট হয়। তাঁকে গুরুতর আহত অবস্থায় উদ্ধার করে উপজেলা স্বাস্থ্য কমপ্লেক্সে নেওয়া হয়। সেখানে প্রাথমিক চিকিৎসা দিয়ে ওই রাতেই তাঁকে জাতীয় অর্থোপেডিক হাসপাতাল ও পুনর্বাসন প্রতিষ্ঠানে পাঠানো হয়। ওসি আরিচুল হক বলেন, এ ঘটনায় মামলা হয়েছে। ট্রাকচালক তরিকুল ইসলামকে (৩৫) গ্রেপ্তার করে আদালতের মাধ্যমে কারাগারে পাঠানো হয়েছে। ট্রাকটি জব্দ করা হয়েছে। ",Prothom Alo,https://www.prothomalo.com/bangladesh/district/dn7ybntruq
"সখীপুরে ট্রাক্টরচাপায় এইচএসসি পরীক্ষার্থী নিহত, আড়াই লাখ টাকায় আপস","টাঙ্গাইলের সখীপুর উপজেলায় ট্রাক্টরের চাপায় এইচএসসি পরীক্ষার্থী এক কলেজছাত্রী নিহত হয়েছেন। গতকাল বৃহস্পতিবার সন্ধ্যার দিকে উপজেলার সখীপুর-দারিয়াপুর সড়কের কৈয়ামধু এলাকায় এ দুর্ঘটনা ঘটে। নিহত ছাত্রীর নাম মীম আক্তার (১৮)। তিনি উপজেলার কৈয়ামধু গ্রামের লিটন মিয়ার মেয়ে। সখীপুর আবাসিক মহিলা কলেজ থেকে এবার এইচএসসি পরীক্ষায় অংশগ্রহণ করার কথা ছিল তাঁর। পুলিশ ও স্থানীয় লোকজনের সঙ্গে কথা বলে জানা গেছে, গতকাল সন্ধ্যার দিকে মীম ও তাঁর মা সখীপুর-দারিয়াপুর সড়কের কৈয়ামধু এলাকায় সড়কের একপাশে দাঁড়িয়ে ছিলেন। এ সময় দারিয়াপুরগামী একটি ট্রাক্টর মীমকে চাপা দিয়ে পালিয়ে যায়। পরে স্থানীয় লোকজন মুমূর্ষু অবস্থায় তাঁকে উদ্ধার করে উপজেলা স্বাস্থ্য কমপ্লেক্সের জরুরি বিভাগে নিয়ে গেলে রাত সাড়ে আটটার দিকে চিকিৎসক তাঁকে মৃত ঘোষণা করেন।দারিয়াপুর ইউনিয়ন পরিষদের চেয়ারম্যান আনসার আসিফ আজ সকালে প্রথম আলোকে বলেন, রাতে থানায় বসে ট্রাক্টরমালিককে আড়াই লাখ টাকা জরিমানা করে দুই পক্ষের সঙ্গে আপস-মীমাংসা করে দেওয়া হয়েছে। সখীপুর থানার ভারপ্রাপ্ত কর্মকর্তা রেজাউল করিম প্রথম আলোকে বলেন, নিহত ছাত্রীর পরিবারের পক্ষ থেকে কোনো অভিযোগ না দেওয়ায় ময়নাতদন্ত ছাড়াই লাশ পরিবারের কাছে হস্তান্তর করা হয়েছে।",Prothom Alo,https://www.prothomalo.com/bangladesh/district/yh5tpf9m06
গায়েহলুদের কেনাকাটা করতে বেরিয়ে সড়কে প্রাণ গেল দুই ভাইয়ের,"চট্টগ্রামের রাউজানে দাঁড়িয়ে থাকা বালুবোঝাই ট্রাকের পেছনে ধাক্কা লেগে মোটরসাইকেল আরোহী দুই যুবক নিহত হয়েছেন। তাঁরা দুজন সম্পর্কে মামাতো-ফুফাতো ভাই। গতকাল বৃহস্পতিবার রাত সাড়ে আটটার দিকে উপজেলার উরকিরচর ইউনিয়নের বৈজ্জাখালী গেট এলাকায় চট্টগ্রাম-কাপ্তাই সড়কে এ দুর্ঘটনা ঘটে।নিহত দুজন হলেন বোয়ালখালী উপজেলার গোমদণ্ডী ইউনিয়নের মন্টু চৌধুরীর ছেলে জয় চৌধুরী (৩০) ও তাঁর মামাতো ভাই রাঙ্গুনিয়ার পোমরা ইউনিয়নের বুড়ির দোকান এলাকার বাসিন্দা দোলন তালুকদারের ছেলে অন্তু তালুকদার (২৫)। জয় চৌধুরী ফায়ার সার্ভিস অ্যান্ড সিভিল ডিফেন্স কাপ্তাই স্টেশনের ফায়ারম্যান হিসেবে কর্মরত ছিলেন। অন্তু চট্টগ্রাম নগরীর একটি ইলেকট্রনিকস শোরুমের কর্মচারী। তাঁরা দুজন রাউজানের পশ্চিম নোয়াপাড়া গ্রামের জুয়েল বিশ্বাসের বিয়ের অনুষ্ঠানে এসেছিলেন। জুয়েল বিশ্বাস জয় চৌধুরীর ফুফাতো ভাই ও অন্ত তালুকদারের খালাতো ভাই।নিহত যুবকদের স্বজন ও প্রত্যক্ষদর্শীদের সঙ্গে কথা বলে জানা গেছে, মোটরসাইকেলে করে বিয়েবাড়ি থেকে কাছের মদুনাঘাট বাজারে কেনাকাটা করতে যাচ্ছিলেন জয় ও অন্তু। বৈজ্জাখালী গেট এলাকায় পৌঁছালে মূল সড়কের ওপর দাঁড়িয়ে থাকা একটি ট্রাকের পেছনে গিয়ে মোটরসাইকেলটির ধাক্কা লাগে। এতে মোটরসাইকেলটি দুমড়েমুচড়ে দুই আরোহী ট্রাকের নিচে ঢুকে যান। স্থানীয় লোকজন তাঁদের উদ্ধার করে চট্টগ্রাম মেডিকেল কলেজ হাসপাতালে নিয়ে গেলে রাত ১০টার দিকে দুজনকে মৃত ঘোষণা করেন চিকিৎসক। স্থানীয় লোকজন জানান, দুর্ঘটনাস্থলটি চৌরাস্তার মোড়। এ মোড়ে মূল কাপ্তাই সড়কের ওপর সকাল থেকে বালুবোঝাই ট্রাকটি দাঁড় করানো ছিল। এ অবস্থায় দিনে কয়েকটি গাড়ি ওই ট্রাকের সঙ্গে ধাক্কা লেগে দুর্ঘটনায় পড়ে।বর জুয়েল বিশ্বাস প্রথম আলোকে বলেন, গতকাল রাতে তাঁর গায়েহলুদ অনুষ্ঠান ছিল। অনুষ্ঠানের আগে কিছু কেনাকাটা করতে তাঁদের বাজারে পাঠানো হয়েছিল। আজ শুক্রবার রাতে একটি কমিউনিটি সেন্টারে বিয়ের মূল আয়োজনের কথা ছিল। দুই ভাইকে হারিয়ে তাঁদের সব আয়োজন এখন বন্ধ। কাপ্তাই ফায়ার সার্ভিস স্টেশন কর্মকর্তা শাহাদাত হোসেন সাংবাদিকদের বলেন, ফুফাতো ভাইয়ের বিয়ের জন্য জয় চৌধুরী ১১ জুলাই থেকে ছুটিতে ছিলেন। তিনি ফায়ার সার্ভিস ও সিভিল ডিফেন্সের ৫০তম ব্যাচের ফায়ার ফাইটার। ২০১৪ সালের ২১ ডিসেম্বর চাকরিতে যোগদান করেন তিনি।নোয়াপাড়া পুলিশ ফাঁড়ির উপপরিদর্শক (এসআই) টুটন মজুমদার প্রথম আলোকে বলেন, দুজনকে উদ্ধার করে হাসপাতালে পাঠানো হয়েছিল। সেখানেই তাঁরা মারা যান। আজ ময়নাতদন্ত শেষে পরিবারের কাছে লাশ হস্তান্তর করা হবে। ট্রাকটি সড়ক থেকে সরিয়ে জব্দ করা হয়েছে।",Prothom Alo,https://www.prothomalo.com/bangladesh/district/ytgs3hpomb
বিশ্ববিদ্যালয়শিক্ষার্থীকে ধাক্কা দিয়ে পালানোর সময় আরেক শিশুকে চাপা দিল বাসটি,"রাজধানীর রামপুরা ব্রিজের ইউলুপ থেকে হাতিরঝিল সড়কে নামার সময় ভিক্টর পরিবহনের একটি বাসের ধাক্কায় জাহিদ হাসান (২৪) নামের এক শিক্ষার্থী নিহত হয়েছেন। এ সময় জনতার ধাওয়া খেয়ে বাসটি বেপরোয়া গতিতে হাতিরঝিল সড়কে ঢুকে সেখানেও এক প্রতিবন্ধী শিশুকে পিষে মেরেছে। আজ বৃহস্পতিবার বিকেলে এ ঘটনা ঘটেছে।নিহত জাহিদ চীনের একটি বিশ্ববিদ্যালয়ে যন্ত্রকৌশল বিভাগে পড়তেন। ঢাকা মেডিকেল কলেজ (ঢামেক) হাসপাতালে জাহিদের বড় ভাই ইমরান হোসেন সাংবাদিকদের বলেন, তাঁরা ডেমরার স্টাফ কোয়ার্টারে থাকেন। জাহিদ সম্প্রতি চীন থেকে দেশে এসেছিলেন। ঘটনার বিবরণ দিয়ে ইমরান হোসেন বলেন, ‘আজ বিকেলে আমরা দুই ভাই বাসা থেকে বেরিয়ে গুলশানে কেনাকাটা করতে বাসে চড়ি। বাস থেকে রামপুরা ব্রিজের ওপর নেমে হেঁটে হাতিরঝিল সড়কে নামছিলাম। পেছনে ছিল জাহিদ। এ সময় ভিক্টর পরিবহনের একটি বাস পেছন থেকে জাহিদকে ধাক্কা দিলে সে রাস্তা থেকে ছিটকে পড়ে। পরে জাহিদকে দ্রুত উদ্ধার করে হাসপাতালে নিয়ে আসি।’ হাতিরঝিল থানার ভারপ্রাপ্ত কর্মকর্তা (ওসি) আবদুর রশীদ আজ সন্ধ্যায় প্রথম আলোকে বলেন, শিক্ষার্থী জাহিদকে বিকেল সোয়া পাঁচটার দিকে রক্তাক্ত অবস্থায় ঢাকা মেডিকেল কলেজ হাসপাতালে নিয়ে গেলে চিকিৎসক তাঁকে মৃত ঘোষণা করেন। জনতা ধাওয়া দিলে বাসটি বেপরোয়া চালিয়ে হাতিরঝিল সড়কে ঢুকে মেহেদি হাসান (১৩) নামে শারীরিক প্রতিবন্ধী এক শিশুকে চাপা দেয়। এতে শিশুটি ঘটনাস্থলে প্রাণ হারায়। মেহেদি পরিবারের সঙ্গে পল্লবীর কালশীতে থাকত। মায়ের সঙ্গে ভিক্ষা করতে হাতিরঝিল এলাকায় এসেছিল। চালকসহ ভিক্টর পরিবহনের বাসটি আটক করা হয়েছে বলে ওসি জানিয়েছেন।ঢামেকে কান্নাজড়িত কণ্ঠে ইমরান হোসেন বলেন, আগামী ২৫ আগস্ট জাহিদের চীনে ক্লাস করতে যাওয়ার কথা ছিল। এর আগেই সব শেষ হয়ে গেল। জাহিদের মৃত্যুর খবরে মা-বাবা পাগলপ্রায়।জাহিদের গ্রামের বাড়ি মুন্সিগঞ্জের গজারিয়া উপজেলার ভবেরচরে। তাঁর বাবার নাম মোদাচ্ছের আলী। তিন ভাই, এক বোনের মধ্যে তিনি ছিলেন তৃতীয়।",Prothom Alo,https://www.prothomalo.com/bangladesh/capital/ghyebgutyq
টঙ্গীতে বাসের ধাক্কায় তিতুমীর কলেজের শিক্ষার্থীর মৃত্যু,"গাজীপুরের টঙ্গীতে রাস্তা পার হওয়ার সময় বাসের ধাক্কায় তিতুমীর কলেজের এক শিক্ষার্থীর মৃত্যু হয়েছে। আজ বৃহস্পতিবার সকাল সাড়ে ৯টার দিকে টঙ্গীর কলেজগেট এলাকার ঢাকা-ময়মনসিংহ মহাসড়কে এ দুর্ঘটনা ঘটে। এ ঘটনায় জড়িত বাসের চালক ও হেলপারকে আটক করেছে পুলিশ।নিহত শিক্ষার্থীর নাম সুহাদ মাহমুদ ফাহিম (২৩)। তিনি শরীয়তপুর জেলার পালং থানার সোনামুখি গ্রামের মৃত মোশারফ হোসেনের ছেলে। টঙ্গীর দত্তপাড়ার শান্তিবাগ এলাকায় পরিবারের সঙ্গে থাকতেন তিনি। তিতুমীর কলেজের বিবিএ দ্বিতীয় বর্ষের শিক্ষার্থী ছিলেন ফাহিম। পুলিশ ও স্থানীয় সুত্রে জানা যায়, আজ সকালে একটি কোচিংয়ে ক্লাস শেষে বাসায় ফিরছিলেন ফাহিম। সকাল সাড়ে নয়টার দিকে টঙ্গীর কলেজগেট এলাকায় রাস্তা পার হতে গেলে হঠাৎ পেছন থেকে আসা একটি বাসের সঙ্গে ধাক্কা লেগে মাটিতে পড়ে যান তিনি। এ সময় বাসের চাকা তাঁর ওপর দিয়ে গেলে তিনি গুরুতর আহত হন।আশপাশের মানুষ তাঁকে উদ্ধার করে প্রথমে স্থানীয় এশিয়া জেনারেল হাসপাতালে নিয়ে যান। সেখান থেকে চিকিৎসকের পরামর্শের রাজধানীর উত্তরার একটি হাসপাতালে নিয়ে গেলে বেলা সাড়ে ১১টার দিকে তাঁর মৃত্যু হয়। ফাহিমের বন্ধু ইমনুর রহমান প্রথম আলোকে বলেন, ফাহিম টঙ্গীর আউপাড়া এলাকায় একটি কোচিংয়ে পড়তে যান। সেখান থেকে প্রতিদিনের মতো সকাল সাড়ে ৯টার দিকে বাসায় ফিরছিলেন। এর মধ্যে টঙ্গীর সফিউদ্দিন সরকার একাডেমি অ্যান্ড কলেজের সামনে দিয়ে রাস্তা পার হয়ে পূর্ব দিকে যেতে চাইলে হঠাৎ পেছন দিক থেকে আসা জলসিঁড়ি পরিবহন নামের একটি বাসের সঙ্গে ধাক্কা লেগে মাটিতে পড়ে যান তিনি। এ সময় বাসের চাকা তাঁর পেটের ওপর দিয়ে গেলে গুরুতর আহত হন ফাহিম। পরে বেলা সাড়ে ১১টার দিকে হাসপাতালে তাঁর মৃত্যু হয়।ইমনুর রহমান বলেন, ‘ফাহিমরা দুই ভাই। এর মধ্যে সে ছোট। ছোটবেলা থেকেই অনেক মেধাবী ছিল ফাহিম। এর মধ্যেই তাকে এভাবে সড়কে হারাব, তা ভাবতেই পারছি না।’ টঙ্গী পূর্ব থানার উপপরিদর্শক (এসআই) আশরাফুল প্রথম আলোকে বলেন, পরিবারের আবেদনের পরিপ্রেক্ষিতে ময়নাতদন্ত ছাড়াই ফাহিমের লাশ পরিবারের কাছে হস্তান্তর করা হয়েছে। এ ঘটনায় জড়িত বাসের চালক ও হেলপারকে জিজ্ঞাসাবাদের জন্য আটক করা হয়েছে। নিহতের পেট, বাঁ পা ও ডান হাতে জখমের চিহ্ন পাওয়া গেছে।",Prothom Alo,https://www.prothomalo.com/bangladesh/district/1ej2z8vzfj
নাটোরে ট্রাকের ধাক্কায় নৌবাহিনীর সদস্য নিহত,"নাটোর সদর উপজেলায় ট্রাকের ধাক্কায় মোটরসাইকেল আরোহী নৌবাহিনীর এক সদস্য নিহত হয়েছেন। আজ বৃহস্পতিবার দুপুর সাড়ে ১২টায় গাজিরবিল এলাকায় নাটোর-ঢাকা মহাসড়কে এ দুর্ঘটনা ঘটে।নিহত ব্যক্তির নাম মো. রুবেল ইসলাম (৩৬)। তিনি রাজশাহীর কাশিয়াডাঙ্গার বালিয়া গ্রামের নাজিম উদ্দিনের ছেলে। তিনি বাংলাদেশ নৌবাহিনীর খুলনা নৌঘাঁটিতে কর্মরত ছিলেন। নাটোর সদর থানা ও ঝলমলিয়া হাইওয়ে থানা সূত্রে জানা যায়, রুবেল ইসলাম মোটরসাইকেলে নাটোরের দিক থেকে বনপাড়ার দিকে যাচ্ছিলেন। তিনি গাজিরবিল এলাকায় পৌঁছালে বিপরীত দিক থেকে আসা একটি ট্রাক তাঁর মোটরসাইকেলটিকে ধাক্কা দেয়। এতে তিনি সড়কে ছিটকে পড়েন এবং ঘটনাস্থলেই মারা যান। তাঁর মোটরসাইকেলটিও দুমড়েমুচড়ে যায়।খবর পেয়ে ঝলমলিয়া হাইওয়ে ও সদর থানার পুলিশ ঘটনাস্থলে গিয়ে নিহত সেনা সদস্যের লাশ উদ্ধার করে। একই সময় দুর্ঘটনাকবলিত মোটরসাইকেল ও ট্রাকটি জব্দ করে থানায় নিয়ে যাওয়া হয়। তবে ঘটনার পরপরই ট্রাকটির চালক ও তাঁর সহকারীরা পালিয়ে যান। নাটোর সদর থানার ভারপ্রাপ্ত কর্মকর্তা (ওসি) নাছিম আহম্মেদ বলেন, বিপরীত দিক থেকে বেপরোয়া গতিতে আসা একটি ট্রাক মোটরসাইকেলটিকে ধাক্কা দেয়। এতে মোটরসাইকেল আরোহীর মৃত্যু হয়। লাশ ময়নাতদন্তের জন্য নাটোর সদর হাসপাতালে পাঠানোর প্রস্তুতি চলছে। নিহত ব্যক্তির পরিবারের সদস্যদের খবর পাঠানো হয়েছে। নিহত ব্যক্তির স্বজনেরা এলে এ ব্যাপারে মামলা হবে। পুলিশ ট্রাকচালক ও তাঁর সহকারীকে গ্রেপ্তারে চেষ্টা করছে।",Prothom Alo,https://www.prothomalo.com/bangladesh/district/jtff0v23bq
"বোনের বিয়ের বাজার করে ফিরছিল কিশোর, দুর্ঘটনায় মৃত্যু","আগামীকাল শুক্রবার বোনের বিয়ে। তাই মায়ের সঙ্গে বিয়ের বাজার করে বাড়িতে ফিরছিল মো. ফয়সাল (১৩)।কিন্তু সড়ক দুর্ঘটনায় পথেই তার মৃত্যু হয়। গতকাল বুধবার রাত ১১টার দিকে চট্টগ্রাম-কাপ্তাই সড়কের রাঙ্গুনিয়া উপজেলার পোমরা ইউনিয়নের সত্যপীর মাজার ফটক এলাকায় এ দুর্ঘটনা ঘটে। এ সময় আহত হন কিশোরের মা আনোয়ারা বেগম (৪০)। তিনি উপজেলার একটি বেসরকারি হাসপাতালে চিকিৎসাধীন।ফয়সাল উপজেলার ভোলার বাপের বাড়ি এলাকার প্রবাসী আবুল খায়েরের সন্তান। সে পোমরা উচ্চবিদ্যালয়ের অষ্টম শ্রেণির ছাত্র ছিল। প্রত্যক্ষদর্শী ও স্বজনদের সঙ্গে কথা বলে জানা গেছে, মেজ বোনের বিয়ের বাজার করতে মায়ের সঙ্গে রাউজান উপজেলার পাহাড়তলী বাজারে গিয়েছিল ফয়সাল। রাত ১১টার দিকে সিএনজিচালিত অটোরিকশায় করে বাড়িতে ফিরছিল তারা।উপজেলার সত্যপীর মাজার এলাকায় পৌঁছালে বিপরীত দিক থেকে আসা একটি ট্রাকের সঙ্গে তাদের অটোরিকশার মুখোমুখি সংঘর্ষ হয়। এতে ঘটনাস্থলেই ফয়সালের মৃত্যু হয়। জানাজার পর স্থানীয় কবরস্থানে তার লাশ দাফন করা হয়েছে।এ বিষয়ে রাঙ্গুনিয়া থানার পুলিশ পরিদর্শক (তদন্ত) খান নুরুল ইসলাম বলেন, সড়ক দুর্ঘটনায় নিহতের পরিবার থেকে কোনো অভিযোগ না থাকায় আবেদনের পরিপ্রেক্ষিতে বিনা ময়নাতদন্তে লাশ দাফনের অনুমতি দেওয়া হয়।",Prothom Alo,https://www.prothomalo.com/bangladesh/district/7rdbunzbk3
জুনে সড়ক দুর্ঘটনায় নিহত ৫১৬: রোড সেফটি ফাউন্ডেশন,"গত জুনে দেশে সড়ক দুর্ঘটনা ঘটেছে ৫৫৯টি। নিহত ৫১৬ জন ও আহত ৮১২ জন। নিহত ব্যক্তিদের মধ্যে নারী ৭৮ ও শিশু ১১৪। বেসরকারি সংগঠন রোড সেফটি ফাউন্ডেশন আজ বুধবার এক প্রতিবেদনে এ তথ্য তুলে ধরেছে।রোড সেফটি ফাউন্ডেশনের প্রতিবেদনে বলা হয়েছে, গত মে মাসে সড়ক দুর্ঘটনায় গড়ে প্রতিদিন নিহত হয়েছিলেন ১৩ দশমিক ১৬ জন। জুনে গড়ে প্রতিদিন নিহত হয়েছেন ১৭ দশমিক ২ জন। এ হিসাবে জুনে প্রাণহানি বেড়েছে ৩০ দশমিক ৬৯ শতাংশ।জুনের শেষ সপ্তাহে ঈদুল আজহা উদ্‌যাপন উপলক্ষে ব্যাপকসংখ্যক মানুষ ঘরমুখী যাত্রা করেছিলেন। যেহেতু দেশে সড়ক পরিবহন ব্যবস্থাপনা উন্নত নয়, সে কারণে দুর্ঘটনা বেড়েছে। প্রতিবেদনে বলা হয়েছে, ২০৭টি মোটরসাইকেল দুর্ঘটনায় নিহত ১৬৯ জন, যা মোট নিহতের ৩২ দশমিক ৭৫ শতাংশ। মোটরসাইকেল দুর্ঘটনা ৩৭ দশমিক শূন্য ৩ শতাংশ। দুর্ঘটনায় ৯৯ জন পথচারী নিহত হয়েছেন, যা মোট নিহতের ১৯ দশমিক ১৮ শতাংশ। যানবাহনের চালক ও সহকারী নিহত হয়েছেন ৭৬ জন, অর্থাৎ ১৪ দশমিক ৭২ শতাংশ।এ সময়ে ১২টি নৌ দুর্ঘটনায় ৯ জন নিহত ও ৭ জন নিখোঁজ রয়েছেন। এই সঙ্গে ৩৮টি কোরবানির গরুর মৃত্যু হয়েছে। ২১টি রেলপথ দুর্ঘটনায় ১৮ জন নিহত ও ১১ জন আহত হয়েছেন।রোড সেফটি ফাউন্ডেশন ৯টি জাতীয় দৈনিক, ৭টি অনলাইন নিউজ পোর্টাল ও ইলেকট্রনিক গণমাধ্যমের তথ্যের ভিত্তিতে প্রতিবেদনটি তৈরি করেছে। দুর্ঘটনায় যানবাহনভিত্তিক নিহতের পরিসংখ্যানে দেখা যায়, মোটরসাইকেলের চালক ও আরোহী ১৬৯ জন, বাসযাত্রী ৭, ট্রাক-পিকআপ-ট্রাক্টর-ট্রলি আরোহী ৬৫, প্রাইভেট কার-মাইক্রোবাস-অ্যাম্বুলেন্স-র‌্যাবের জিপ আরোহী ২৪, থ্রি–হুইলার যাত্রী (ইজিবাইক-সিএনজি-অটোরিকশা-অটোভ্যান) ১১৪, স্থানীয়ভাবে তৈরি যানবাহনের যাত্রী (নছিমন-করিমন-ভটভটি-টমটম-মাহিন্দ্রা) ২০ ও বাইসাইকেল-প্যাডেল রিকশা-রিকশা ভ্যান আরোহী ১৮ জন। রোড সেফটি ফাউন্ডেশনের পর্যবেক্ষণ ও বিশ্লেষণ বলছে, দুর্ঘটনাগুলোর মধ্যে ১৮২টি জাতীয় মহাসড়কে, ২৪৭টি আঞ্চলিক সড়কে, ৬৮টি গ্রামীণ সড়কে, ৫৯টি শহরের সড়কে এবং অন্যান্য স্থানে ৩টি সংঘটিত হয়েছে। প্রতিবেদনে বলা হয়েছে, দুর্ঘটনাকবলিত বাহনের সংখ্যা ৯০৭টি। সময় বিশ্লেষণে দেখা যায়, দুর্ঘটনাগুলোর মধ্যে ভোর–সকালে ঘটেছে সবচেয়ে বেশি—প্রায় ২৭ শতাংশ। দুর্ঘটনার বিভাগওয়ারি পরিসংখ্যান বলছে, ঢাকা বিভাগে দুর্ঘটনা হয়েছে সবচেয়ে বেশি—৩০ দশমিক ৫ শতাংশ। ঢাকা বিভাগে সবচেয়ে বেশি দুর্ঘটনা ও প্রাণহানি ঘটেছে। ১৬৮টি দুর্ঘটনায় ১০৯ জন নিহত। বরিশাল বিভাগে সবচেয়ে কম ২৪টি দুর্ঘটনায় ১৮ জনের প্রাণহানি ঘটেছে।একক জেলা হিসেবে ঢাকা জেলায় সবচেয়ে বেশি ২৬টি দুর্ঘটনা ঘটেছে এবং টাঙ্গাইল জেলায় ২৪ জন নিহত হয়েছে। সবচেয়ে কম দুর্ঘটনা ও প্রাণহানি ঘটেছে নড়াইল, পিরোজপুর ও রাঙামাটি জেলায়। এই ৩ জেলায় সামান্য মাত্রার ১১টি দুর্ঘটনা ঘটলেও কোনো প্রাণহানি ঘটেনি। রোড সেফটি ফাউন্ডেশনের নির্বাহী পরিচালক সাইদুর রহমান প্রথম আলোকে বলেন, বর্তমানে অধিকাংশ দুর্ঘটনা ঘটছে যানবাহন নিয়ন্ত্রণ হারিয়ে। অর্থাৎ অতিরিক্ত গতির কারণে দুর্ঘটনা ঘটছে।এই গতি নিয়ন্ত্রণ করতে না পারলে দুর্ঘটনা কমানো যাবে না। গতি নিয়ন্ত্রণের জন্য মোটিভেশনাল প্রশিক্ষণ যেমন দরকার, তেমনি দরকার সংশ্লিষ্ট কর্তৃপক্ষের প্রযুক্তিগত সক্ষমতা অর্জন। যানবাহনে আধুনিক প্রযুক্তি সংযুক্ত করতে হবে, যার মাধ্যমে গতিসীমা নজরদারি ও রেকর্ড করা যায়।সাইদুর রহমান আরও বলেন, সড়ক দুর্ঘটনা নিয়ন্ত্রণে ‘সড়ক পরিবহন আইন-২০১৮’ বাস্তবায়নে সংশ্লিষ্ট কর্তৃপক্ষকে আন্তরিক হতে হবে। সড়ক দুর্ঘটনা ঘটছে মূলত সড়ক পরিবহন খাতের নৈরাজ্য ও অব্যবস্থাপনার কারণে। এ অবস্থার উন্নয়নে টেকসই পরিবহন কৌশল প্রণয়ন ও বাস্তবায়নের বিকল্প নেই। এ জন্য প্রয়োজন সরকারের রাজনৈতিক সদিচ্ছা।",Prothom Alo,https://www.prothomalo.com/bangladesh/s69u5jir59
"ট্রাফিক সংকেত না মানা
কঠোরভাবে সড়ক আইনের প্রয়োগ দরকার","রাজধানীর গুলশান ২ নম্বর এলাকায় গত এক মাসে (জুন) তিন লাখ গাড়ি ট্রাফিক সংকেত অমান্য করেছে বলে ঢাকা উত্তর সিটি করপোরেশনের (ডিএনসিসি) মেয়র আতিকুল ইসলাম যে তথ্য দিয়েছেন, তা খুবই উদ্বেগজনক। মেয়রের ভাষ্যমতে, গুলশান ২ গোলচত্বরে পরীক্ষামূলকভাবে কৃত্রিম বুদ্ধিমত্তার (আর্টিফিশিয়াল ইন্টেলিজেন্স) মাধ্যমে গাড়ির গতিবিধি নিয়ন্ত্রণ করা হচ্ছে।ঢাকায় যানবাহন চলাচলে অনিয়ম ও বিশৃঙ্খলা চলে আসছে বহু বছর ধরে। গুলশান ২ নম্বর এলাকায় এক মাসে তিন লাখ গাড়ি ট্রাফিক সংকেত না মেনে থাকলে পুরো ঢাকা শহরের পরিস্থিতি অনুমান করা কঠিন নয়। ঢাকা শহরে প্রতিদিন লাখ লাখ যানবাহন চলাচল করে; যার মধ্যে ভারী যানবাহন থেকে শুরু করে মাঝারি ও হালকা যানবাহনও রয়েছে।আছে যান্ত্রিক–অযান্ত্রিক রিকশাও। গুলশান এলাকায় মূল সড়কে রিকশা চলাচল করে না। যেসব এলাকায় বড় সড়কে রিকশা চলাচল করে, সেসব এলাকায় ট্রাফিক সংকেত না মানা ও দুর্ঘটনার সংখ্যা যে আরও বেশি, সে বিষয়ে সন্দেহ নেই। স্বাধীনতার ৫২ বছর পরও দেড় কোটি জন-অধ্যুষিত ঢাকা শহরে একটি যুগোপযোগী ট্রাফিক ব্যবস্থা গড়ে তুলতে না পারা দুর্ভাগ্যজনক। কোটি কোটি টাকা ব্যয়ে ২০১৩ সালে ঢাকার সড়কে ডিজিটাল সিগন্যাল বসানো হলেও সেটাও পুরোপুরি কাজে লাগেনি। এখনো পুলিশকে হাত তুলে যানবাহন নিয়ন্ত্রণ করতে হয়। এটাই যদি ডিজিটাল কিংবা স্মার্ট বাংলাদেশের নমুনা হয়, তা হলে আমাদের কিছু বলার নেই।সড়ক দুর্ঘটনা বাংলাদেশের একটি ভয়ংকর সমস্যায় পরিণত হয়েছে। এর অন্যতম কারণ ট্রাফিক আইন না মানা। বাংলাদেশে জনসংখ্যার সঙ্গে পাল্লা দিয়ে যানবাহনের সংখ্যাও বৃদ্ধি পাচ্ছে। কিন্তু সেই বর্ধিত যানবাহন চলাচলের জন্য যে টেকসই ও আধুনিক ব্যবস্থাপনা থাকা দরকার, সেটা আমরা করতে পারিনি।নিরাপদ সড়ক আইন, ২০১৮ অনুযায়ী ট্রাফিক সংকেত ভঙ্গের জরিমানা ৫০০ টাকা থেকে বাড়িয়ে সর্বোচ্চ ১০ হাজার করা হয়েছে। এ ছাড়া হেলমেট না পরে মোটরসাইকেল চালালে জরিমানা ২০০ টাকা থেকে বাড়িয়ে সর্বোচ্চ ১০ হাজার টাকা করা হয়েছে। সিটবেল্ট না বাঁধলে কিংবা যান চালনারত অবস্থায় মুঠোফোন ব্যবহার করলে চালককে সর্বোচ্চ ৫ হাজার টাকা জরিমানা গুনতে হবে। সমস্যা হলো এই আইন করার সময়ই একশ্রেণির পরিবহনমালিক ও শ্রমিক বিরোধিতা করেছিলেন। তঁারা আইনের কার্যকারিতা অনেক দিন ঠেকিয়েও রেখেছেন। অভিযোগ আছে, অনেক সময় ক্ষমতাবান ও প্রভাবশালীরা আইন মানার ক্ষেত্রে উদাসীন। ২০১৮ সালে নিরাপদ সড়ক আন্দোলনের সময় কিশোর শিক্ষার্থীরা চোখে আঙুল দিয়ে বিষয়টি দেখিয়ে দেওয়ার পরও পরিস্থিতি খুব বদলায়নি।ঢাকা উত্তর সিটি করপোরেশন কৃত্রিম বুদ্ধিমত্তার মাধ্যমে গুলশান ২-এ ট্রাফিক সংকেত না মানার যে তথ্য তুলে ধরেছে, তার সঙ্গে যারা জড়িত, তাদের শাস্তি ও জবাবদিহির আওতায় আনা প্রয়োজন।শুধু গুলশান ২ নয়, পুরো ঢাকা শহরে কৃত্রিম বুদ্ধিমত্তার মাধ্যমে সড়ক আইন অমান্যকারীদের শনাক্ত করে জবাবদিহি ও শাস্তির আওতায় আনা যেতে পারে। ট্রাফিক নিয়ন্ত্রণ আইন যত কঠোরই হোক কেন, সেটি যদি প্রতিপালিত না হয়, আইন অমান্যকারীরা যদি শাস্তির বাইরে থেকে যায়, তাহলে সড়কে শৃঙ্খলা ফিরে আসবে কীভাবে?",Prothom Alo,https://www.prothomalo.com/opinion/editorial/hmsoke5rtz
চট্টগ্রামে বাসচাপায় পুলিশ সদস্য নিহত,"চট্টগ্রামে বাসচাপায় পুলিশের এক সদস্য নিহত হয়েছেন। মঙ্গলবার রাত আটটার দিকে নগরের ষোলশহর দুই নম্বর গেট ট্রাফিক পুলিশ বক্সের সামনে এই দুর্ঘটনা ঘটে।নিহত নুরুল করিম (৪৭) ট্রাফিক পুলিশে কনস্টেবল পদে কর্মরত ছিলেন। তাঁর গ্রামের বাড়ি টাঙ্গাইলের গোপালপুরে। তাঁর স্ত্রী ও দুই মেয়ে রয়েছে। নগর ট্রাফিক পুলিশের উপকমিশনার (উত্তর) জয়নুল আবেদীন প্রথম আলোকে বলেন, ঘটনার সময় দায়িত্ব পালন করছিলেন নুরুল করিম। এ সময় মুরাদপুর থেকে আসা একটি বাস তাঁকে চাপা দেয়। গুরুতর আহত অবস্থায় চট্টগ্রাম মেডিকেল কলেজ হাসপাতালে নেওয়া হলে কর্তব্যরত চিকিৎসক তাঁকে মৃত ঘোষণা করেন।জয়নুল আবেদীন আরও বলেন, বাসটিকে জব্দ করা হয়েছে। তবে চালক পালিয়ে গেছে। এই ঘটনায় পাঁচলাইশ থানায় হত্যা মামলা দায়েরের প্রস্তুতি চলছে।",Prothom Alo,https://www.prothomalo.com/bangladesh/district/3kjwbrm83p
নেত্রকোনায় ইটবোঝাই ট্রাক উল্টে ২ শ্রমিক নিহত,"নেত্রকোনার বারহাট্টা উপজেলায় ইটবোঝাই একটি ট্রাক উল্টে খাদে পড়ে দুই শ্রমিক নিহত হয়েছেন। আজ মঙ্গলবার সকালে উপজেলার নিশ্চিন্তপুর এলাকার ঠাকুরাকোনা-কলমাকান্দা সড়কে এ দুর্ঘটনা ঘটে।নিহত শ্রমিকেরা হলেন সদর উপজেলার বাহিরচাপড়া গ্রামের আবু বক্করের ছেলে হৃদয় মিয়া (২২) ও রতন মিয়ার ছেলে ইমন মিয়া (২১)। পুলিশ ও স্থানীয় কয়েক বাসিন্দার সঙ্গে কথা বলে জানা গেছে, আজ সকাল ছয়টার দিকে নেত্রকোনা থেকে ইটবোঝাই একটি ট্রাক কলমাকান্দার উদ্দেশে যাচ্ছিল। ট্রাকটি ঠাকুরাকোনা-কলমাকান্দা সড়কে বারহাট্টার নিশ্চিন্তপুর সরকারি প্রাথমিক বিদ্যালয়ের কাছে পৌঁছানোর পর চালক নিয়ন্ত্রণ হারিয়ে ফেললে উল্টে সড়কের পাশে খাদে পড়ে যায়। এ সময় ট্রাকের চালক ও দুজন শ্রমিক দুর্ঘটনা থেকে রক্ষা পেলেও ট্রাকের ওপরে থাকা দুই শ্রমিক চাপা পড়ে ঘটনাস্থলে নিহত হন। খবর পেয়ে বারহাট্টা থানা-পুলিশ ও ফায়ার সার্ভিসের সদস্যরা ঘটনাস্থলে পৌঁছে প্রায় আধা ঘণ্টা চেষ্টা চালিয়ে নিহত ব্যক্তিদের লাশ উদ্ধার করে। বারহাট্টা থানার ভারপ্রাপ্ত কর্মকর্তা (ওসি) খোকন কুমার সাহা প্রথম আলোকে বলেন, স্বজনদের আবেদনের পরিপ্রেক্ষিতে নিহত শ্রমিকদের লাশ হস্তান্তর করা হয়েছে। ওই ট্রাকের চালককে আটকের চেষ্টা চলছে। এ ঘটনায় থানায় মামলার প্রস্তুতি চলছে।",Prothom Alo,https://www.prothomalo.com/bangladesh/district/6ag4ncctd3
দুই বাসের পাল্লাপাল্লিতে মোটরসাইকেল চালকের গোড়ালি বিচ্ছিন্ন,"ঢাকার ধামরাইয়ে যাত্রীবাহী দুটি বাসের পাল্লাপাল্লির মধ্যে পড়ে এক মোটরসাইকেল চালকের গোড়ালি বিচ্ছিন্ন হয়ে গেছে। আজ মঙ্গলবার দুপুরে উপজেলার ঢুলিভিটা বাসস্ট্যান্ড সংলগ্ন ঢাকা-আরিচা মহাসড়কে এই দুর্ঘটনা ঘটে।আহত মো. কাউসার হোসেন (২১) ধামরাইয়ের কুল্লা ইউনিয়নের সিতিপাল্লি গ্রামের কাতারবারিল্লা পাড়ার নুরুল ইসলামের ছেলে। তাঁকে ধামরাই ৫০ শয্যাবিশিষ্ট উপজেলা স্বাস্থ্য কমপ্লেক্সে প্রাথমিক চিকিৎসা দিয়ে ঢাকার জাতীয় অর্থোপেডিক হাসপাতাল ও পুনর্বাসন প্রতিষ্ঠানে (পঙ্গু হাসপাতাল) পাঠানো হয়েছে। প্রত্যক্ষদর্শী ও আহত কাউসারের স্বজনেরা জানান, আজ দুপুর সাড়ে ১২টার দিকে গ্রামের বাড়ি থেকে মোটরসাইকেল নিয়ে উপজেলার নয়ারহাটে যাচ্ছিলেন কাউসার হোসেন। তিনি যখন ঢুলিভিটা বাসস্ট্যান্ডের কাছে পৌঁছান, তখন বিপরীত দিক থেকে দুটি বাস পাল্লাপাল্লি করে দ্রুতগতিতে এগিয়ে আসছিল। একপর্যায়ে পেছনের বাসটি সামনের বাসকে দ্রুতগতিতে অতিক্রম করতে যায়। এ সময় দূরপাল্লার রাবেয়া পরিবহন নামের বাসটির সঙ্গে কাউসারের মোটরসাইকেলের মুখোমুখি সংঘর্ষ হয়। এতে মোটরসাইকেলটি দুমড়েমুচড়ে যায়। কাউসারের ডান পায়ের গোড়ালি বিচ্ছিন্ন হয়ে যায়। এ ছাড়া তাঁর শরীরের বিভিন্ন স্থানে জখম হয়।প্রত্যক্ষদর্শীরা জাতীয় জরুরি সেবা নম্বরে (৯৯৯) ফোন করে পুলিশকে বিষয়টি জানান। খবর পেয়ে মানিকগঞ্জের গোলড়া হাইওয়ে থানা-পুলিশ ধামরাইয়ের বাথুলি বাসস্ট্যান্ড এলাকা থেকে চাপা দেওয়া বাসটিকে আটক করে। এ সময় চালক ও চালকের সহযোগীরা দ্রুত বাস থেকে নেমে পালিয়ে যান। ধামরাই উপজেলা স্বাস্থ্য ও পরিবার পরিকল্পনা কর্মকর্তা নূর রিফফাত আরা বলেন, আহত অবস্থায় ওই তরুণকে হাসপাতালে আনা হয়। তাঁর ডান পায়ের গোড়ালি বিচ্ছিন্ন হয়ে গেছে। প্রাথমিক চিকিৎসা দিয়ে উন্নত চিকিৎসার জন্য তাঁকে ঢাকার পঙ্গু হাসপাতালে পাঠানো হয়েছে।উপজেলা স্বাস্থ্য কমপ্লেক্সে থাকার সময় আহত মো. কাউসার হোসেন প্রথম আলোকে বলেন, ‘বাড়ি থেকে নয়ারহাট যাচ্ছিলাম। ঢুলিভিটা বাসস্ট্যান্ডের কাছে পৌঁছালে একটা বাসকে অপর আরেকটা বাস দ্রুত গতিতে ওভারটেক (পাশ কাটিয়ে অতিক্রম) করে। ওভারটেক করতে গিয়ে সামনাসামনি সংঘর্ষ হয়। এরপর লোকজন আমাকে উদ্ধার করে হাসপাতালে নিয়ে আসে।’ মানিকগঞ্জ গোলড়া হাইওয়ে থানার উপপরিদর্শক (এসআই) শাহ আলম প্রথম আলোকে বলেন, বাথুলি বাসস্ট্যান্ড এলাকায় ঢাকা থেকে রাজবাড়ীগ্রামী রাবেয়া পরিবহনের দূরপাল্লার বাসটি আটক করা হয়েছে। বাসের যাত্রীরা জানিয়েছেন এ বাসটিই মোটরসাইকেল দুর্ঘটনা ঘটিয়েছে। তবে চালক ও চালকের সহযোগী বাস রেখে দ্রুত পালিয়ে যায়। ঘটনাটি সাভার মডেল থানা এলাকায় হওয়ায় আটক বাসটি সাভার হাইওয়ে থানা–পুলিশের কাছে হস্তান্তর করা হবে।সাভার হাইওয়ে থানার ভারপ্রাপ্ত কর্মকর্তা (ওসি) মোহাম্মদ আজিজুল হক প্রথম আলোকে বলেন, আহত তরুণ যেন দ্রুত উন্নত চিকিৎসার জন্য পঙ্গু হাসপাতালে যেতে পারেন, সে ব্যাপারে সহযোগিতা করা হয়েছে। তাঁর পরিবারের সঙ্গে কথা হয়েছে। তাঁদের আবেদনের পরিপ্রেক্ষিতে পরবর্তী আইনানুগ ব্যবস্থা নেওয়া হবে।",Prothom Alo,https://www.prothomalo.com/bangladesh/district/mk966n0ypm
চিকিৎসার জন্য ঢাকায় এসে কাভার্ড ভ্যানের ধাক্কায় মৃত্যু,"রাজধানীর মতিঝিল এলাকায় কাভার্ড ভ্যানের ধাক্কায় রিকশা আরোহী হিরণ হাওলাদার (২৫) নামের এক তরুণ নিহত হয়েছেন। আহত হয়েছেন দুর্ঘটনাকবলিত রিকশাটির চালক। আজ সোমবার ভোররাতে মতিঝিল এজিবি কলোনির কাছের একটি পুলিশ বক্সের সামনে এ দুর্ঘটনা ঘটে। পুলিশ কাভার্ড ভ্যানের চালক ও তাঁর সহকারীকে আটক এবং কাভার্ড ভ্যানটি জব্দ করেছে। পুলিশ জানায়, পেশায় প্রাইভেট কারচালক হিরণ চিকিৎসার জন্য ঢাকায় এসেছিলেন। ভোরবেলা সদরঘাটে নেমে ব্যাটারিচালিত রিকশায় রামপুরা যাচ্ছিলেন। এজিবি কলোনিতে একটি কাভার্ড ভ্যান পেছন থেকে ধাক্কা দিলে রিকশা থেকে রাস্তায় ছিটকে পড়েন হিরণ। গুরুতর আহত অবস্থায় উদ্ধার করে ঢাকা মেডিকেল কলেজ হাসপাতালে নেওয়া হলে সকাল ছয়টার দিকে চিকিৎসক তাঁকে মৃত ঘোষণা করেন।মতিঝিল থানার উপপরিদর্শক অনিল চন্দ্র রায় প্রথম আলোকে বলেন, ডাক্তার দেখাতে গ্রাম থেকে ঢাকায় এসে সড়ক দুর্ঘটনায় মারা গেছেন হিরণ। ময়নাতদন্তের জন্য তাঁর মরদেহ ঢাকা মেডিকেল কলেজের মর্গে পাঠানো হয়েছে। হাসপাতাল সূত্রে জানা গেছে, হিরণের বাড়ি ভোলা জেলার তমিজউদ্দীন উপজেলার চর জহুর উদ্দিন গ্রামে। তাঁর বাবার নাম মৃত মঞ্জু হাওলাদার। স্ত্রী ও চার বছরের এক ছেলে রয়েছে তাঁর।",Prothom Alo,https://www.prothomalo.com/bangladesh/capital/buexn9ryrj
"নেত্রকোনায় বাস-সিএনজি সংঘর্ষে বাবা-ছেলে নিহত, মাসহ আহত ৪","নেত্রকোনায় বাসচাপায় সিএনজিতে থাকা বাবা ও ছেলে নিহত হয়েছেন। এ সময় মাসহ আরও অন্তত চারজন আহত হয়েছেন। আজ রোববার বিকেল পৌনে পাঁচটার দিকে নেত্রকোনা-ময়মনসিংহ সড়কের সাকুয়া বাজার এলাকায় এ ঘটনা ঘটেছে।নিহত ব্যক্তিরা হলেন সিরাজগঞ্জ জেলার শাহবাজপুরের কামারউড়া গ্রামের আবুল হাশেম ওরফে আলাউদ্দিন (৪৫) ও তাঁর ছেলে বনি আমিন (১২)। আর আহত ব্যক্তিরা হলেন আবুল হাশেমের স্ত্রী রুবিয়া আক্তার (৪০), মেয়ে আয়েশা আক্তার (১৪), ফাতেমা আক্তার (২) ও ছেলে আদম আলী (৮)। প্রত্যক্ষদর্শী ও পুলিশ সূত্রে জানা গেছে, আবুল হাশেম তাঁর পরিবারকে সঙ্গে নিয়ে আজ বিকেলে ময়মনসিংহ থেকে সিএনজিতে করে নেত্রকোনার আটপাড়ায় খালুশ্বশুরের বাড়িতে বেড়াতে যাচ্ছিলেন। বিকেল পৌনে পাঁচটার দিকে নেত্রকোনা-ময়মনসিংহ সড়কের সাকুয়া বাজার এলাকায় পৌঁছালে ময়মনসিংহগামী একটি যাত্রীবাহী বাসের সঙ্গে মুখোমুখি সংঘর্ষ হয়। এতে সিএনজিটি দুমড়েমুচড়ে যায়। ঘটনাস্থলেই ছেলে বনি আমিন নিহত হয়। স্থানীয় লোকজন আহত ব্যক্তিদের উদ্ধার করে নেত্রকোনা আধুনিক সদর হাসপাতালে নিয়ে যান। সেখানে চিকিৎসাধীন অবস্থায় বিকেল পৌনে ছয়টার দিকে আবুল হাসেম মারা যান। অন্যরা ওই হাসপাতালে ভর্তি হয়ে চিকিৎসা নিচ্ছেন। তবে আহত সিএনজিচালক প্রাথমিক চিকিৎসা নিয়ে হাসপাতালে নাম রেজিস্ট্রেশন না করে পালিয়ে যান।এ বিষয়ে নেত্রকোনা পুলিশের বিশেষ শাখার অতিরিক্ত পুলিশ সুপার (মিডিয়া) মো. লুৎফর রহমান বলেন, দুর্ঘটনাকবলিত বাস ও সিএনজিটি জব্দ করা হয়েছে। সিএনজি ও বাসের চালকেরা পলাতক। তাঁদের আটকের চেষ্টা চলছে।",Prothom Alo,https://www.prothomalo.com/bangladesh/district/vtfmqdqi5a
বগুড়ায় বাসচাপায় আদিবাসী ফোরামের নারী সদস্য নিহত,"বগুড়ার শেরপুরে মহাসড়কে একটি বাসের চাপায় আদিবাসী ফোরামের একজন নারী সদস্য নিহত হয়েছেন। ঢাকা-বগুড়া মহাসড়কের শহরের করোতোয়া বাসস্ট্যান্ড এলাকায় আজ রোববার বেলা পৌনে তিনটায় এই দুর্ঘটনা ঘটে। নিহত নারীর নাম গঙ্গা রানী (৫৩)। তাঁর বাড়ি উপজেলার বিশালপুর ইউনিয়নের উদগ্রামে। তাঁর স্বামী সুনীল চন্দ্র সরকার। উপজেলার আদিবাসী ফোরামের নেত্রী সবিতা রানী বলেন, এই দুর্ঘটনায় নিহত গঙ্গা রানী উপজেলার বিশালপুর ইউনিয়নের আদিবাসী ফোরামের কার্যকরী পরিষদের সদস্য ছিলেন। তাঁর স্বামী, এক ছেলে ও এক মেয়ে রয়েছে। গঙ্গা রানী ব্যক্তিগত কাজে শেরপুর শহরে যাচ্ছিলেন। সড়ক দুর্ঘটনার কবলে পড়ে তাঁর মৃত্যু হয়।প্রত্যক্ষদর্শী দুজন জানান, করতোয়া বাসস্ট্যান্ড এলাকায় মহাসড়ক পারাপারার সময় বগুড়াগামী একটি অজ্ঞাতামা বাস গঙ্গা রানীকে চাপা দেয়। এতে তিনি ঘটনাস্থলে নিহত হন। উপজেলা ফায়ার সার্ভিসের কর্মকর্তা নাদির হোসেন প্রথম আলোকে বলেন, মহাসড়কে নিহত ওই নারীর লাশ উদ্ধার করে হাইওয়ে পুলিশের কাছে হস্তান্তর করা হয়েছে। শেরপুর হাইওয়ে পুলিশ ফাঁড়ির উপপরিদর্শক (এসআই) খাইরুল ইসলাম বলেন, দুর্ঘটনার পরই বাসটি বগুড়ার দিকে দ্রুত পালিয়ে যায়। কোন গাড়ির কারণে এই দুর্ঘটনা ঘটেছে, তা এখনো নিশ্চিত হওয়া যায়নি। দুর্ঘটনার পর গঙ্গা রানীর স্বজনেরা এসে তাঁর লাশ শনাক্ত করেছেন। এ বিষয়ে আইনগত ব্যবস্থা গ্রহণ শেষে লাশটি পরিবারের কাছে হস্তান্তর করা হবে।শেরপুর হাইওয়ে পুলিশ ফাঁড়ির পরিদর্শক আবদুল ওয়াদুদ বলেন, দুর্ঘটনার পর পালিয়ে যাওয়া ওই বাসটির সন্ধান শুরু হয়েছে। বাসটির পরিচয় নিশ্চিত হওয়ার পর প্রয়োজনীয় আইনগত ব্যবস্থা নেওয়া হবে।",Prothom Alo,https://www.prothomalo.com/bangladesh/district/rnulh4ishq
ফকিরাপুল মোড়ে ট্রাকচাপায় মুরগিবাহী রিকশাভ্যানের চালক নিহত,"রাজধানীর পল্টনের ফকিরাপুল মোড়ে ট্রাকচাপায় মুরগিবাহী একটি রিকশাভ্যানের চালক নিহত হয়েছেন।গতকাল শনিবার দিবাগত রাত দুইটার দিকে এ ঘটনা ঘটে। নিহত ব্যক্তির নাম মো. নাঈম (১৯)। একই ঘটনায় ওয়াসিম (২৭) নামের এক ব্যক্তি আহত হয়েছেন। তিনি রিকশাভ্যানের আরোহী ছিলেন। পল্টন থানা-পুলিশ এসব তথ্য জানিয়েছে।পল্টন থানার উপপরিদর্শক (এসআই) আকরামুল ইসলাম বলেন, রাজধানীর কাপ্তানবাজার থেকে কেনা মুরগি নিয়ে নাঈম ও ওয়াসিম রিকশাভ্যানে করে মগবাজারের দিকে যাচ্ছিলেন।  ফকিরাপুল মোড়ে রিকশাভ্যানটিকে চাপা দেয় একটি ট্রাক। এতে নাঈম ও ওয়াসিম আহত হন। তাঁদের উদ্ধার করে ঢাকা মেডিকেল কলেজ হাসপাতালে নেওয়া হয়। সেখানে নাঈমকে মৃত ঘোষণা করেন চিকিৎসক। ওয়াসিম একই হাসপাতালে চিকিৎসাধীন।নিহত ব্যক্তির ফুপাতো ভাই আবু সাঈদ বলেন, নাঈম গতকাল রাত ১১টার দিকে ভাড়া করা রিকশাভ্যান নিয়ে বাসা থেকে বের হয়েছিলেন। তাঁরা সকালে সড়ক দুর্ঘটনার খবর পান। পারিবারিক সূত্রে জানা যায়, নাঈমের বাড়ি ময়মনসিংহ সদর উপজেলায়। তিনি রাজধানীর মুগদার পূর্ব মানিকনগর এলাকায় থাকতেন। তাঁর বাবার নাম আজিজুল ইসলাম, মা নুর নাহার। তিন ভাইবোনের মধ্যে নাঈম ছিলেন বড়।পল্টন থানার এসআই আকরামুল ইসলাম বলেন, নিহত ব্যক্তির লাশ ময়নাতদন্তের জন্য ঢাকা মেডিকেল কলেজের মর্গে পাঠানো হয়েছে।",Prothom Alo,https://www.prothomalo.com/bangladesh/capital/pt61fmuldt
যশোরে মহাসড়কে সাতজন নিহতের ঘটনায় বাসচালকের আত্মসমর্পণ,"যশোর-মাগুরা মহাসড়কে যাত্রীবাহী বাসের ধাক্কায় ইজিবাইকের সাত যাত্রী নিহতের ঘটনায় বাসটির চালক মিজানুর রহমান (৪০) পুলিশের কাছে আত্মসমর্পণ করেছেন। আজ শনিবার সন্ধ্যা সাড়ে সাতটার দিকে তিনি কোতোয়ালি থানা-পুলিশের কাছে আত্মসমর্পণ করেন। যশোর জেলা পরিবহন সংস্থা শ্রমিক ইউনিয়নের নেতারা এই আত্মসমর্পণে মধ্যস্থতা করেন বলে জানা গেছে। আরও পড়ুনমহাসড়কে ইজিবাইকে বাসের ধাক্কা, তিন শিশুসহ সাতজন নিহত মিজানুর রহমান যশোরের বাঘারপাড়া উপজেলার পাঠান পাইকপাড়া গ্রামের নজরুল শেখের ছেলে। আরও পড়ুন‘এতগুলো লাশ আমি কেমনে বহন করব’ যশোর কোতোয়ালি থানার ভারপ্রাপ্ত কর্মকর্তা (ওসি) তাজুল ইসলাম বিষয়টি নিশ্চিত করে বলেন, সড়ক পরিবহন আইনে আজ নিহত ব্যক্তিদের স্বজন ছোটন হোসেন বাদী হয়ে দায়ী বাসটির অজ্ঞাতনামা চালককে আসামি করে একটি মামলা করেন। ওই মামলায় তাঁকে গ্রেপ্তার দেখানো হবে। জব্দ করা বাসটি হাইওয়ে পুলিশের বারোবাজার থানার জিম্মায় রয়েছে। আসামিকেও হাইওয়ে পুলিশের কাছে হস্তান্তর করা হবে। পুলিশ ও নিহত ব্যক্তিদের পরিবার সূত্রে জানা গেছে, গতকাল শুক্রবার সন্ধ্যায় যশোরের বাঘারপাড়া উপজেলার যাদবপুর গ্রামের বাসিন্দা মহিমা খাতুন তাঁর পরিবারের এক সদস্যকে চিকিৎসক দেখানোর জন্য ইজিবাইকে চড়ে শহরের দিকে যাচ্ছিলেন। ইজিবাইকটি যশোর-মাগুরা মহাসড়কের লেবুতলা এলাকায় পৌঁছালে মাগুরাগামী রয়েল ডিলাক্স নামের একটি বাসের সঙ্গে মুখোমুখি সংঘর্ষ হয়। এতে ইজিবাইকটি বাসের নিচে পড়ে দুমড়েমুচড়ে যায়। পরে স্থানীয় লোকজন বাসটি উল্টে ইজিবাইকে থাকা যাত্রীদের উদ্ধার করেন। এর মধ্যে ইজিবাইকে থাকা ছয় যাত্রী ঘটনাস্থলেই নিহত হন। গুরুতর অবস্থায় তিনজনকে যশোর জেনারেল হাসপাতালে নিলে আরও একজনের মৃত্যু হয়। অপর দুজনের মধ্যে একজনকে ঢাকা মেডিকেল কলেজ হাসপাতালে পাঠানো হয়েছে। নিহত ব্যক্তিদের আজ পারিবারিক কবরস্থানে দাফন করা হয়েছে। ",Prothom Alo,https://www.prothomalo.com/bangladesh/district/sfssxdi44q
যাত্রাবাড়ীতে সড়ক দুর্ঘটনায় একজনের মৃত্যু,"রাজধানীর যাত্রাবাড়ী এলাকায় সড়ক দুর্ঘটনায় এক ব্যক্তি নিহত হয়েছেন। তাঁর নাম রিপন (৫২)। আজ শনিবার দুপুরে ঢাকা মেডিকেল কলেজ (ঢামেক) হাসপাতালে চিকিৎসাধীন অবস্থায় তিনি মারা যান। প্রথম আলোকে এ তথ্য নিশ্চিত করেছেন যাত্রাবাড়ী থানার উপপরিদর্শক (এসআই) আবদুর রাহিম। পুলিশ কর্মকর্তা আবদুর রাহিম প্রথম আলোকে বলেন, শুক্রবার দিবাগত গভীর রাতে যাত্রাবাড়ীর শনির আখড়ায় অজ্ঞাত গাড়ির ধাক্কায় গুরুতর আহত হন রিপন। আজ শনিবার সকাল সাড়ে আটটার দিকে তাঁকে উদ্ধার করে ঢামেক হাসপাতালে ভর্তি করেন পথচারীরা। দুপুর ১২টার দিকে চিকিৎসাধীন অবস্থায় তিনি মারা যান। তাঁর মরদেহ ঢাকা মেডিকেল কলেজের মর্গে রাখা হয়েছে। শনিবার রাত সাড়ে আটটার দিকে এসআই আবদুর রাহিম বলেন, রিপনের মৃত্যুর ঘটনায় অজ্ঞাত গাড়িচালকের বিরুদ্ধে যাত্রাবাড়ী থানায় সড়ক পরিবহন আইনে মামলার প্রস্তুতি চলছে। রিপন যাত্রাবাড়ী এলাকার একটি কারখানায় কাজ করতেন। তাঁর গ্রামের বাড়ি ফরিদপুরে।",Prothom Alo,https://www.prothomalo.com/bangladesh/capital/8f2z8912ib
রংপুরে দুই বাসের সংঘর্ষে প্রাণ গেল বাবা-ছেলের,"রংপুরের পীরগঞ্জ উপজেলায় যাত্রীবাহী দুই বাসের মুখোমুখি সংঘর্ষে বাবা-ছেলের মৃত্যু হয়েছে। এতে আহত হয়েছেন ২১ যাত্রী। আজ শনিবার দুপুর সোয়া ১২টার দিকে উপজেলার খেজমতপুর এলাকায় ঢাকা-রংপুর মহাসড়কে এ দুর্ঘটনা ঘটে।মারা যাওয়া দুজন হলেন আল আমিন (৪০) ও তাঁর ছেলে নাঈম (৫)। তাঁদের বাড়ি পীরগঞ্জ উপজেলার রাধারামপুর এলাকায়। আহত যাত্রীদের রংপুর মেডিকেল কলেজ ও পীরগঞ্জ উপজেলা স্বাস্থ্য কমপ্লেক্সে ভর্তি করা হয়েছে। পীরগঞ্জের বড়দরগা হাইওয়ে পুলিশ ও প্রত্যক্ষদর্শী ব্যক্তিদের সূত্রে জানা যায়, পীরগঞ্জের খেজমতপুর এলাকায় ঢাকা থেকে ছেড়ে আসা রংপুরগামী এনা পরিবহনের একটি বাস এবং রংপুর থেকে ছেড়ে যাওয়া ঢাকাগামী অনিন্দ্য পরিবহনের একটি বাসের মুখোমুখি সংঘর্ষ হয়। এতে বাস দুটির সামনের অংশ দুমড়েমুচড়ে ঘটনাস্থলেই বাবা-ছেলের মৃত্যু হয়। দুর্ঘটনায় সময় ড্রামবোঝাই একটি ট্রাকের চালক নিরাপদ স্থানে সরতে গিয়ে নিয়ন্ত্রণ হারান। ট্রাকটি মহাসড়কের পাশের জমিতে পড়ে যায়। এ ঘটনায় আহত হয়েছেন অন্তত ২১ যাত্রী। ফায়ার সার্ভিস ও পুলিশ আহত ব্যক্তিদের উদ্ধার করে পীরগঞ্জ উপজেলা স্বাস্থ্য কমপ্লেক্স ও রংপুর মেডিকেল কলেজ হাসপাতালে পাঠায়। বড়দরগা হাইওয়ে পুলিশ ফাঁড়ির উপরিদর্শক মজিবর রহমান বলেন, এ ঘটনায় বাস দুটির চালক আহত হয়েছেন কি না, প্রাথমিকভাবে নিশ্চিত হওয়া যায়নি। দুর্ঘটনাকবলিত বাস দুটি মহাসড়কের পাশে রাখা হয়েছে। এ ঘটনায় যান চলাচল কিছুক্ষণ বন্ধ থাকার পর স্বাভাবিক হয়।",Prothom Alo,https://www.prothomalo.com/bangladesh/district/s1h5ntk0g8
"যাত্রী কল্যাণ সমিতির প্রতিবেদন
এবারের ঈদযাত্রায় ৩১২ দুর্ঘটনা, সবচেয়ে বেশি মোটরসাইকেলে","এবারের ঈদযাত্রার ১৫ দিনে সড়ক, রেল ও নৌপথে ৩১২টি দুর্ঘটনায় ৩৪০ জন নিহত ও ৫৬৯ জন আহত হয়েছেন। বাংলাদেশ যাত্রী কল্যাণ সমিতির এক প্রতিবেদনে এমন তথ্য উঠে এসেছে।আজ শনিবার রাজধানীর পুরানা পল্টনে বাংলাদেশ ফটো জার্নালিস্ট অ্যাসোসিয়েশন মিলনায়তনে আয়োজিত সংবাদ সম্মেলনে প্রতিবেদনটি প্রকাশ করা হয়। গত ২২ জুন থেকে শুরু করে ৬ জুলাই বৃহস্পতিবার পর্যন্ত দুর্ঘটনায় হতাহতের সংখ্যা হিসাব করা হয়েছে।প্রতিবেদনে বলা হয়, ঈদে সড়কপথে মোটরসাইকেল দুর্ঘটনা বেশি হয়েছে। ট্রাক-পিকআপ-কাভার্ড ভ্যান দুর্ঘটনাও বেড়েছে। এবারের ঈদে ৯১টি মোটরসাইকেল দুর্ঘটনায় ৯৪ জন নিহত ও ৭৭ জন আহত হয়েছেন, যা মোট দুর্ঘটনার ৩২ দশমিক ৮৫ শতাংশ। আর ৮৮টি ট্রাক-পিকআপ-কাভার্ড ভ্যান দুর্ঘটনায় ৯৩ জন নিহত এবং ১৯৩ জন আহত হয়েছেন, যা মোট সড়ক দুর্ঘটনার ৩১ দশমিক ৭৬ শতাংশ।প্রতিবেদনে বলা হয়, ২৭৭টি সড়ক দুর্ঘটনায় ২৯৯ জন নিহত হয়েছেন। আহত হয়েছেন ৫৪৪ জন। একই সময়ে রেলপথে ২৫টি দুর্ঘটনায় ২৫ জন নিহত ও ১০ জন আহত হয়েছেন। নৌপথে ১০টি দুর্ঘটনায় ১৬ জন নিহত এবং ১৫ জন আহত হয়েছেন। নিখোঁজ ৬ জন।সমিতির মহাসচিব মোজাম্মেল হক চৌধুরী বলেন, আমাদের সড়ক দুর্ঘটনা মনিটরিং সেলের সদস্যরা বহুল প্রচারিত ও বিশ্বাসযোগ্য জাতীয় দৈনিক, আঞ্চলিক দৈনিক ও অনলাইন দৈনিকের প্রকাশিত প্রতিবেদনের ভিত্তিতে এই প্রতিবেদন তৈরি করেছেন। তবে তিনি মনে করেন, বিভিন্ন চিকিৎসাকেন্দ্রের যে পরিস্থিতি, তাতে হতাহতের প্রকৃত সংখ্যা প্রতিবেদনের থেকে কয়েক গুণ বেশি হতে পারে।প্রতিবেদনে আরও বলা হয়েছে, মোট দুর্ঘটনার ৩৬ দশমিক ৪৬ শতাংশ জাতীয় মহাসড়কে, ২৯ দশমিক ২৪ শতাংশ আঞ্চলিক মহাসড়কে, ২৯ দশমিক ৬০ শতাংশ ফিডার রোডে সংঘটিত হয়। এ ছাড়া মোট দুর্ঘটনার ১ দশমিক ৮ শতাংশ ঢাকা মহানগরীতে হয়েছে। ঈদে সড়ক দুর্ঘটনার কারণ হিসেবে প্রতিবেদনে বলা হয়, ঈদের তিন দিন আগে থেকে জাতীয় মহাসড়কে ট্রাক ও কাভার্ড ভ্যান চলাচলের নিষেধাজ্ঞা অমান্য করা, দেশের সড়ক-মহাসড়কে মোটরসাইকেল ও ইজিবাইকের অবাধে চলাচল, অতিরিক্ত গতি, মহাসড়কের নির্মাণ ত্রুটি, যানবাহনের ত্রুটি এবং ট্রাফিক আইন অমান্য করার প্রবণতা।এ ছাড়া উল্টো পথে যানবাহন চালানো, সড়কে চাঁদাবাজি, পণ্যবাহী যানে যাত্রী পরিবহন, অদক্ষ চালক, ফিটনেসবিহীন যানবাহন, অতিরিক্ত যাত্রী বহন এবং দ্রুতগতির বাসের সঙ্গে পাল্লা দিয়ে ধীরগতির পশুবাহী ট্রাক-পিকআপ চলাচলকে কারণ হিসেবে উল্লেখ করা হয়েছে। দুর্ঘটনা প্রতিরোধে যাত্রী কল্যাণ সমিতি কিছু সুপারিশ করেছে। এর মধ্যে আছে মোটরসাইকেল ও ইজিবাইকের মতো ছোট যানবাহনের আমদানি ও নিবন্ধন বন্ধ করা। দক্ষ চালক তৈরির উদ্যোগ গ্রহণ, ডিজিটাল পদ্ধতিতে যানবাহনের ফিটনেস প্রদান, ধীরগতির যান ও দ্রুতগতির যানের জন্য আলাদা লেনের ব্যবস্থা করা, সড়কে চাঁদাবাজি বন্ধ করা, চালকদের বেতন ও কর্মঘণ্টা সুনিশ্চিত করা।প্রতিবেদনে আরও বলা হয়, দুর্ঘটনা প্রতিরোধ করতে হলে সড়ক পরিবহন আইন যথাযথভাবে বাস্তবায়ন করতে হবে এবং ডিজিটাল পদ্ধতিতে ট্রাফিক আইন প্রয়োগ করতে হবে। ঈদের তিন দিন আগে থেকে জাতীয় মহাসড়কে ট্রাক ও কাভার্ড ভ্যান চলাচলের নিষেধাজ্ঞা বাস্তবায়ন করার সুপারিশ করা হয়েছে।",Prothom Alo,https://www.prothomalo.com/bangladesh/fedj46kow6
"মতামত
আজ যে শিশু পৃথিবীর আলোয় এসেছে","‘আজ যে শিশুপৃথিবীর আলোয় এসেছেআমরা তার তরে একটি সাজানো বাগান চাই।’১৯৯৫ সালে বিটিভিতে সম্ভবত ঈদের এক অনুষ্ঠানে রেনেসাঁ ব্যান্ডের সঙ্গে তাদের এ গান গেয়েছিলেন কলিম শরাফী, নীলুফার ইয়াসমিন, রেজওয়ানা চৌধুরী বন্যার মতো প্রথিতযশা শিল্পীরা। ছিলেন জনপ্রিয় আরও সংগীতশিল্পী। এ গানের স্রষ্টা ছিলেন গীতিকার শহীদ মাহমুদ জঙ্গী। তার এক বছর আগে রেনেসাঁর তৃতীয় বিশ্ব অ্যালবামে এ গান রিলিজ হয়েছিল। তৃতীয় বিশ্বে জন্ম নেওয়া সব শিশুর জন্য একটি সুন্দর ভবিষ্যৎ তৈরির আকুতি প্রকাশ পেয়েছে গানটিতে। এমন আকুতি আমরা পাই ক্ষণজন্মা সুকান্ত ভট্টাচার্যের বিখ্যাত চরণে, ‘এসেছে নতুন শিশু, তাকে ছেড়ে দিতে হবে স্থান।’ চালকেরা কেন পালিয়ে যান? গণপিটুনির ভয়ে নিশ্চয়ই। এখন মানুষ কেন গণপিটুনিকে হাতিয়ার হিসেবে নেয়? বিচারহীনতার সংস্কৃতি তো তাকে সেই পথেই ঠেলে দেবে। সেই একই কারণেও যেমন আজ দেশের সড়কগুলো হয়ে উঠেছে চলন্ত মর্গ। তবে নির্মম পরিহাসের মতো বলতে হয়, পৃথিবীতে আসতে না আসতেই এ দেশের শিশুদের গ্রাস করছে সমূহ নিরাপত্তাহীনতা। একটি শিশুর জন্য মায়ের কোলই সবচেয়ে বড় নিরাপত্তার চাদর—এই চিরসত্য নিয়েও আমাদের এখন সংশয় হতে হয়। একটি শিশুর আগমন মানেই একটি দম্পতির জন্য নতুন এক পৃথিবী দেখা। নতুন স্বপ্ন, নতুন গান। কিন্তু সেই পৃথিবী মুহূর্তেই অন্ধকার হয়ে যায়, সেই স্বপ্ন ভেঙে চুরমার হয়ে যায়, স্তব্ধ হয়ে যায় কণ্ঠ—যখন আমরা দেখি সড়কেই মায়ের পেট চিরে জন্ম নিতে বাধ্য হতে হয় কোনো শিশুকে।গত শনিবার রাত সাড়ে ১২টার দিকে নীলফামারী জেলা সদরের শিমুলতলী এলাকার ঘটনা। প্রসবব্যথা নিয়ে অন্তঃসত্ত্বা শারমিন আখতার হাসপাতালে যাওয়ার পথে তাঁকে বহনকারী অটোরিকশাটিকে ধাক্কা দেয় একটি মাইক্রোবাস। অটোরিকশাকে টেনে অনেক দূরে নিয়ে যায় সেটি। এ সময় রিকশা থেকে সড়কে ছিটকে পড়েন অন্তঃসত্ত্বা। সেখানেই একটি মেয়ে নবজাতকের জন্ম হয়। সেখানেই মারা যান মা–মেয়ে। এটিকে কি নিছক সড়ক দুর্ঘটনা বলা যায়? মাইক্রোবাসটির চালক দ্রুত গাড়িটি থামানোর চেষ্টা করলে হয়তো মা–মেয়ের জীবন বেঁচে যেত। কিন্তু গাড়িচালক পালিয়ে যাবেন, পালিয়ে যাওয়ার আগে আহত মানুষের মৃত্যু নিশ্চিত করে যাবেন, এটিই যেন নিয়ম হয়ে গেছে এ দেশে। আরও পড়ুনক্ষমতাবানেরা আইন মানেন না বলেই সড়কে বিশৃঙ্খলা নবজাতকটির আর মায়ের কোলে ঘুমানো হলো না, মায়ের সঙ্গে কবরেই ঘুমিয়ে গেল। শারমিনের স্বামী রেজাউল ইসলাম সৈয়দপুর শহরে দরজির কাজ করেন। তাঁদের চার বছরের একটি মেয়ে আছে। দ্বিতীয় সন্তানের জন্ম ঘিরে পরিবারটিতে উচ্ছ্বাসের কমতি ছিল না। দরজি রেজাউল হয়তো কত শিশুর জামাকাপড় বানিয়ে দিয়েছেন, কিন্তু কোনো নাম পাওয়ার আগেই পৃথিবী ছেড়ে যাওয়া শিশুর জন্য তাঁর আর জামা বানানো হলো না।ময়মনসিংহের ত্রিশালের শিশুর কথা নিশ্চয়ই অনেকের মনে আছে। কারণ, সে একটি নাম পেয়েছে—ফাতিমা। রাস্তা পার হওয়ার সময় ট্রাকচাপায় প্রাণ হারান তার কৃষক বাবা আর অন্তঃসত্ত্বা মা। সেখানেই রাস্তার ওপর মায়ের পেট চিরে বের হয়ে এসেছিল ফাতিমা। এ কেমন ‘ছাড়পত্র’! দৃশ্যটি কল্পনা করলে ভারতের দক্ষিণি সিনেমাকেও হার মানায় যেন এ ঘটনা। জন্ম নিয়েই পৃথিবীর যে নিষ্ঠুর অভিজ্ঞতার শিকার হলো এই নবজাতক, সেটিই যেন সংবাদমাধ্যমে প্রকাশিত তার স্তম্ভিত ছবিতে দেখা গিয়েছিল। অথচ জন্মমাত্র সুতীব্র চিৎকারে নতুন বিশ্বের দ্বারে যার অধিকার ব্যক্ত করার কথা। ‘ভূমিষ্ঠ শিশুর অস্পষ্ট কুয়াশাভরা চোখে’ কী এক অনিশ্চিত ভবিষ্যৎ আমরা দেখতে পেলাম! কথা ছিল, ‘তার মুষ্টিবদ্ধ হাত উত্তোলিত, উদ্ভাসিত’ হবে ‘কী এক দুর্বোধ্য প্রতিজ্ঞায়’; সেই হাতই ভেঙে গিয়েছিল তার, ব্যান্ডেজে মোড়ানো সেই হাতের ছবি সামাজিক যোগাযোগমাধ্যমে তখন বেশ আলোড়ন তুলেছিল।এই মৃত্যুগুলোর জন্য মোটাদাগে অনেকগুলো কারণ দায়ী, সেসব কারও অজানা নয়। সেখানে রাস্তা পার হওয়া নিয়ে জনসাধারণের অসচেতনতার বিষয়টিও সত্য। কিন্তু সেটিকেই যখন সবচেয়ে গুরুত্বপূর্ণ করে তোলা হয় সরকারের শীর্ষ পর্যায় থেকে, তাতে আমরা হতাশ হই। মহাসড়ক বা আঞ্চলিক সড়কগুলোতে কেন অটোরিকশা বা রিকশাভ্যান চলবে, সেই দায় তাহলে কেউ নেবে না? আরও পড়ুনরাজধানী ঢাকায় বাসচাপায় মৃত্যু কেন থামছে না কোনো গাড়িকে ধাক্কা দিয়ে পালিয়ে যাওয়ার চেষ্টা বা পুনরায় ফিরে এসে আবারও পিষে দেওয়ার কারণে সড়কে কত মৃত্যু হচ্ছে, সেই পরিসংখ্যান হয়তো কোথাও পাওয়া যাবে না, কিন্তু এমনটি দেখতে দেখতে বা খবরের কাগজে পড়তে পড়তে আমরা অভ্যস্ত হয়ে গেছি। কিন্তু চালকেরা কেন এমন করেন? গণপিটুনির ভয়ে নিশ্চয়ই। এখন মানুষ কেন গণপিটুনিকে হাতিয়ার হিসেবে নেয়? বিচারহীনতার সংস্কৃতি তো তাকে সেই পথেই ঠেলে দেবে। সেই একই কারণেও যেমন আজ দেশের সড়কগুলো হয়ে উঠেছে চলন্ত মর্গ। আর মর্গের দারোয়ান তো তাঁরাই, যাঁরা আইন করেও সেই আইনকে অকেজো করে রাখেন। ক্ষমতার নিরাপত্তার চাদরে মুড়ে থাকেন তাঁরা, তাঁদের সন্তানেরা, তাঁদের পরিবার। আর আমাদের সন্তানেরা আমাদের শিশুদের পৃথিবীর আলো–বাতাস গায়ে লাগার আগেই পরপারে পাড়ি দিতে হয় কিংবা এতিম হয়ে যেতে হয়।  একদা স্বাধীন বাংলা বেতারে বেজেছিল গান—যে শিশুর মায়া হাসিতে আমার বিশ্ব ভোলে/ সেই শান্তির শিবির বাঁচাতে শপথ করি। সেই শিশুর মায়া হাসির আর শান্তির শিবির আজও দুরাশাই থেকে গেল। সাধারণ মানুষকে সড়কে মৃত্যুর মিছিল থেকে ফেরাতে যে রাজনৈতিক সদিচ্ছা বা শপথ আজ বড় জরুরি, তা আজ ঘুণপোকায় আক্রান্ত।● রাফসান গালিব প্রথম আলোর সম্পাদকীয় সহকারী",Prothom Alo,https://www.prothomalo.com/opinion/column/kqp96idgcy
"যমজ দুই ভাই কবরে, মা-বোন হাসপাতালে, বাবা বাকরুদ্ধ","দুই বছর বয়সী যমজ শিশু হাসান ও হোসেনের যাদবপুর গ্রামজুড়ে অনেকটাই নীরবতা। এর মধ্যে একটি বাড়িতে চলছিল মাতম। এই দুই শিশুর বাবা হেলাল মুন্সী ও দাদি রেণুকা বেগমের আহাজারিতে বাতাস ভারী হয়ে উঠেছে।আজ শনিবার সকালে হাসান-হোসেনের নিথর দেহ যশোরের বাঘারপাড়া উপজেলার যাদবপুর সরকারি প্রাথমিক বিদ্যালয়ের মাঠে নেওয়া হয়। চোখের জলে শেষবিদায় জানাতে গ্রামের হাজারো মানুষ তাদের জানাজায় অংশ নেন। জানাজা শেষে যাদবপুর কেন্দ্রীয় জামে মসজিদ প্রাঙ্গণে অবস্থিত যাদবপুর মুন্সীবাড়ি পারিবারিক কবরস্থানে তাদের দাফন করা হয়। নিহত শিশুদের জন্য দোয়া করতে সেখানেও শত শত মানুষ উপস্থিত হন। আরও পড়ুনমহাসড়কে ইজিবাইকে বাসের ধাক্কা, তিন শিশুসহ সাতজন নিহত গতকাল শুক্রবার সন্ধ্যায় হাসান-হোসেনের মা তাদের কোলে নিয়ে ইজিবাইকে চড়ে যশোর শহরে যাচ্ছিলেন। উদ্দেশ্য ছিল এই যমজ ভাইদের একমাত্র বোন খাদিজাকে চিকিৎসক দেখানো। পথে যশোর-মাগুরা মহাসড়কের লেবুতলা এলাকায় পৌঁছালে পেছন থেকে দ্রুতগতিতে আসা যাত্রীবাহী একটি বাস ইজিবাইকটিকে ধাক্কা দেয়। হাসান-হোসেনসহ ঘটনাস্থলেই ছয়জন নিহত হন। তাদের মা সোনিয়া বেগম ও বোন খাদিজার অবস্থাও আশঙ্কাজনক। সোনিয়াকে ঢাকা মেডিকেল কলেজ হাসপাতালে ও খাদিজাকে যশোর জেনারেল হাসপাতালে ভর্তি করে চিকিৎসা দেওয়া হচ্ছে।শুধু হাসান-হোসেন নয়, ওই ইজিবাইকে থাকা তাদের নানি মহিমা খাতুন, মহিমা খাতুনের বোন রহিমা খাতুন, রহিমা খাতুনের সাড়ে চার বছর বয়সের মেয়ে জেবা খাতুনও একই সঙ্গে প্রাণ হারায়। তাদের মধ্যে হাসান, হোসেন ও তাদের নানি মহিমা খাতুনকে বাঘারপাড়া উপজেলার যাদবপুর গ্রামে ও মহিমার বোন রহিমা ও রহিমার মেয়ে জেবাকে পার্শ্ববর্তী সেকেন্দারপুর গ্রামে এবং ইজিবাইকের চালক ইমরান হোসেনকে মথুরাপুর গ্রামে পৃথক কবরস্থানে দাফন করা হয়েছে। আরও পড়ুন‘এতগুলো লাশ আমি কেমনে বহন করব’ যাদবপুর গ্রামে হাসান ও হোসেনের বাড়িতে গিয়ে দেখা যায়, তাদের দাদি রেণুকা বেগম আহাজারি করে চলেছেন। তিনি বলছেন, ‘আমার মণিগের আইনে দ্যাও তোমরা। হাসান-হোসেন আমার পরান। আমি এখন কার নিয়ে থাকপো। ওরে আমার খাদিজা কনে গেল।’ প্রতিবেশী নারীরা হাতপাখার বাতাস দিয়ে তাঁকে সান্ত্বনা দিচ্ছিলেন।হাসান–হোসেনের বাবা হেলাল মুন্সী ঢাকার একটি লেদার কারখানায় চাকরি করেন। স্ত্রী-সন্তানদের হতাহত হওয়ার খবর পেয়ে রাতেই তিনি যাদবপুর গ্রামে পৌঁছান। সকালে দুই ছেলের লাশের খাটিয়া কাঁধে নিয়ে তিনি কবরস্থানে যান। তিনি অনেকটাই বাকরুদ্ধ হয়ে পড়েছেন। এদিকে তাঁর স্ত্রী সোনিয়া খাতুন এখনো শঙ্কামুক্ত নন। সোনিয়ার সঙ্গে থাকা তাঁর মামা বিল্লাল হোসেন আজ শনিবার সকাল সোয়া ১০টার দিকে মুঠোফোনে এই প্রতিবেদককে বলেন, ‘সোনিয়ার মাথা, চোখ, বুক ও চার হাত-পায়ে জখম হয়েছে। চিকিৎসকেরা বলেছেন, তার অবস্থা আগের চেয়ে একটু ভালো হলেও শঙ্কামুক্ত না।’",Prothom Alo,https://www.prothomalo.com/bangladesh/district/hswe7v7847
সিলেটের জৈন্তাপুরে বাসের ধাক্কায় প্রাণ গেল অটোরিকশার ৫ আরোহীর,"সিলেটের জৈন্তাপুরে বাসের সঙ্গে ব্যাটারিচালিত অটোরিকশার মুখোমুখি সংঘর্ষে পাঁচজনের প্রাণ গেছে। শুক্রবার রাত ১০টার দিকে সিলেট-তামাবিল মহাসড়কের জৈন্তাপুরের দরবস্ত এলাকায় এ দুর্ঘটনা ঘটে। নিহত ব্যক্তিদের সবাই অটোরিকশার আরোহী ছিলেন। দুর্ঘটনার পর স্থানীয় লোকজন ক্ষুব্ধ হয়ে প্রায় এক ঘণ্টা সিলেট-তামাবিল মহাসড়ক অবরোধ করে রাখেন। বন্ধ হয়ে যায় ওই মহাসড়কে যানবাহন চলাচল। পরে পু‌লিশ ঘটনাস্থলে গিয়ে তাঁদের বুঝিয়ে মহাসড়ক থেকে সরিয়ে দেয়। এরপর যানবাহন চলাচল স্বাভাবিক হয়। নিহত পাঁচজনের মধ্যে চারজনের পরিচয় জানা গেছে। তাঁরা হলেন জৈন্তাপুরের বড়খলা এলাকার মুসদ আলী (৫০), শ্রীখেল এলাকার নূর উদ্দিন (৫৫), বারগ‌তি এলাকার আবদুল লতিফ (৫০) ও ফরফরা গ্রামের মো. কামাল (২৫)। স্থানীয় জনগণ ও পু‌লিশের দেওয়া তথ্যে জানা গেছে, সিলেট থেকে একটি বাস জাফলংয়ের দিকে যাচ্ছিল। জৈন্তাপুরের দরবস্ত এলাকায় পৌঁছালে বাসটির সঙ্গে বিপরীত দিক থেকে আসা একটি ব‌্যাটা‌রিচা‌লিত অটোরিকশার মুখোমুখি সংঘর্ষ হয়। এতে ঘটনাস্থলে দুজনের প্রাণ যায়। পরে হাসপাতালে নেওয়ার পর কর্তব্যরত চিকিৎসক আরও তিনজনকে মৃত ঘোষণা করেন।সিলেটের জৈন্তাপুর থানার ভারপ্রাপ্ত কর্মকর্তা ওমর ফারুক প্রথম আলোকে বলেন, হতাহতদের উদ্ধার করে সিলেট এম এ জি ওসমানী মে‌ডিকেল কলেজ হাসপাতালে পাঠানো হয়েছে। এখন মহাসড়কে যানবাহন চলাচল স্বাভাবিক রয়েছে।",Prothom Alo,https://www.prothomalo.com/bangladesh/district/rthayq4a2i
গাইবান্ধায় বাস ও ট্রাকের মুখোমুখি সংঘর্ষে তিনজন নিহত,"গাইবান্ধার গোবিন্দগঞ্জে যাত্রীবাহী বাসের সঙ্গে ট্রাকের মুখোমুখি সংঘর্ষে ঘটনাস্থলে তিনজন নিহত হয়েছেন। আহত হয়েছেন অন্তত ২০ জন।শুক্রবার রাত ১১টার দিকে ঢাকা-রংপুর মহাসড়কে গোবিন্দগঞ্জ উপজেলার বালুয়া বাজারে এ দুর্ঘটনা ঘটে। পুলিশ, ফায়ার সার্ভিস ও প্রত্যক্ষদর্শীরা বলেন, শ্যামলী পরিবহনের একটি বাস যাত্রী নিয়ে ঢাকা থেকে রংপুরের দিকে যাচ্ছিল। বাসটি বালুয়া বাজারে পৌঁছালে বিপরীত দিক থেকে আসা একটি ট্রাকের সেটির মুখোমুখি সংঘর্ষ হয়। এতে বাস ও ট্রাকের সামনের অংশ দুমড়েমুচড়ে যায়। এ ঘটনায় তিনজন ঘটনাস্থলে নিহত হন। তাঁরা হলেন গাইবান্ধার সাদুল্লাপুর উপজেলার চকনদী গ্রামের জহুরুল ইসলাম (৪৩), একই গ্রামের জাহিদ হাসান (২৫) ও তাঁর স্ত্রী ঝর্না বেগম (২২)। আহত ব্যক্তিদের গোবিন্দগঞ্জ উপজেলা স্বাস্থ্য কমপ্লেক্সে ভর্তি করা হয়েছে। হতাহতের এ তথ্য নিশ্চিত করে রাত সাড়ে ১২টার দিকে গোবিন্দগঞ্জ থানার ভারপ্রাপ্ত কর্মকর্তা শামসুল আলম শাহ প্রথম আলোকে বলেন, দুর্ঘটনাকবলিত বাস ও ট্রাকটি উদ্ধারের চেষ্টা চলছে।",Prothom Alo,https://www.prothomalo.com/bangladesh/district/5bhoomr1zv
‘এতগুলো লাশ আমি কেমনে বহন করব’,"‘আমার মেয়ে মহিমা ও রাহিমা খাতুনসহ পাঁচজন মারা গেল। এটা মেনে নেব কীভাবে? এতগুলো লাশ আমি কেমনে বহন করব?’ যশোর সদর হাসপাতালে দাঁড়িয়ে আহাজারি করতে করতে কথাগুলো বলছিলেন সত্তরোর্ধ্ব সদর উদ্দীন। শুক্রবার সন্ধ্যায় এক সড়ক দুর্ঘটনায় পরিবারের পাঁচ সদস্যকে হারিয়েছেন তিনি।যশোর সদর উপজেলার লেবুতলার তেঁতুলতলা এলাকায় যশোর-মাগুরা মহাসড়কে একটি বাস ইজিবাইককে ধাক্কা দেয়। ইজিবাইকটি আবার একটি মোটরসাইকেলের ওপর গিয়ে পড়ে। এতে ইজিবাইকে থাকা সদর উদ্দীনের পরিবারের পাঁচ সদস্যসহ মোট সাতজন নিহত হয়েছেন। আহত হয়েছেন তিনজন। নিহত ব্যক্তিদের মধ্যে সদর উদ্দীনের পরিবারের সদস্যরা হলেন তাঁর দুই মেয়ে বাঘারপাড়া উপজেলার যাদবপুর গ্রামের মহিমা খাতুন (৪৮) ও রহিমা খাতুন (৩০), রহিমা খাতুনের মেয়ে জেবা (৬), মহিমা খাতুনের নাতি হাসান (৩) ও হোসেন (৩)।বাসের ধাক্কায় ইজিবাইকের চালক পান্তাপাড়া গ্রামের ইমরান (২৫) হোসেনেরও মৃত্যু হয়েছে। এই দুর্ঘটনার কবলে পড়া মোটরসাইকেলের আরোহীও প্রাণে বাঁচেননি। তবে তাঁর পরিচয় জানা যায়নি। সবার মরদেহ যশোর সদর হাসপাতালে রাখা হয়েছে। এই দুর্ঘটনায় সদর উদ্দীনের পরিবারের আরও দুই সদস্য আহত হয়েছে। তারা হলো নিহত শিশু হাসান ও হোসেনের বোন খাদিজা খাতুন (৫) এবং তাদের মা সোনিয়া খাতুন (৩০)। যশোর সদর হাসপাতালের তত্ত্বাবধায়ক ডা. হারুন-অর রশীদ বলেছেন, অবস্থা গুরুতর হওয়ায় সোনিয়াকে ঢাকায় পাঠানো হয়েছে।সদর উদ্দীন জানান, তাঁর নাতি সোনিয়ার মেয়ে খাদিজার টনসিলের সমস্যা দেখা দেয়। এ জন্য তাকে ডাক্তার দেখাতে যশোর শহরে যাচ্ছিলেন পরিবারের অন্য সদস্যরা। পথে তাদের বহনকারী ইজিবাইককে বাস ধাক্কা দেয়। যশোরের জেলা প্রশাসক তমিজুল ইসলাম খান যশোর জেনারেল হাসপাতাল পরিদর্শন শেষে সাংবাদিকদের বলেন, নিহত ব্যক্তিদের দাফন ও আহত ব্যক্তিদের চিকিৎসা ব্যয় বহনে জেলা প্রশাসন পাশে থাকবে। এ নিয়ে যশোরের অতিরিক্ত পুলিশ সুপার বেলাল হোসাইন বলেন, বাসটি জব্দ করা হয়েছে। তবে চালক ও সহকারী পালিয়ে গেছেন।  আরও পড়ুন: মহাসড়কে ইজিবাইককে বাসের ধাক্কা, তিন শিশুসহ সাতজন নিহত আরও পড়ুনমহাসড়কে ইজিবাইকে বাসের ধাক্কা, তিন শিশুসহ সাতজন নিহত",Prothom Alo,https://www.prothomalo.com/bangladesh/g88wwurd8o
"মহাসড়কে ইজিবাইকে বাসের ধাক্কা, তিন শিশুসহ সাতজন নিহত","যশোর সদর উপজেলায় যাত্রীবাহী বাসের ধাক্কায় ইজিবাইকে থাকা তিন শিশুসহ সাতজন নিহত ও দুজন আহত হয়েছেন। আজ শুক্রবার সন্ধ্যায় যশোর-মাগুরা মহাসড়কের লেবুতলা এলাকায় এ দুর্ঘটনা ঘটে।নিহত সাতজনের মধ্যে ছয়জনের পরিচয় পাওয়া গেছে। তাঁরা হলেন যশোরের বাঘারপাড়া উপজেলার যাদবপুর গ্রামের বাবুল মুন্সির স্ত্রী মহিমা খাতুন (৪৮), একই গ্রামের হেলাল মুন্সীর যমজ ছেলে হাসান (৩) ও হোসেন (৩), মহিমার বোন সিকান্দারপুর গ্রামের রহিমা খাতুন (৩০) ও রহিমা খাতুনের মেয়ে জেবা (৬) এবং ইজিবাইকচালক বাঘারপাড়া উপজেলার পান্তাপাড়া গ্রামের ইমরান হোসেন (২৫)। এ দুর্ঘটনায় আহত দুজন হলেন নিহত মহিমা খাতুনের মেয়ে সোনিয়া (৩০) ও সোনিয়ার মেয়ে খাদিজা (৪)। তাঁদের মধ্যে সোনিয়ার অবস্থা আশঙ্কাজনক হওয়ায় উন্নত চিকিৎসার জন্য তাঁকে ঢাকায় পাঠানো হয়েছে। এই দুর্ঘটনায় নিহত দুই ভাই হাসান ও হোসেন আহত সোনিয়ার সন্তান। পুলিশ ও নিহতের পরিবারের স্বজনদের সূত্রে জানা গেছে, মহিমা খাতুনের পরিবারের একজন সদস্য আগে থেকেই যশোর জেনারেল হাসপাতালে ভর্তি আছেন। তাঁকে দেখতে একই পরিবারের ছয়জন ইজিবাইকে হাসপাতালের দিকে যাচ্ছিলেন। যশোর-মাগুরা মহাসড়কের লেবুতলায় পৌঁছালে রয়েল পরিবহনের একটি বাস ইজিবাইকটিকে ধাক্কা দেয়। এতে ঘটনাস্থলেই ছয়জন ও হাসপাতালে চিকিৎসাধীন অবস্থায় আরও একজনের মৃত্যু হয়। নিহত ব্যক্তিদের লাশ ময়নাতদন্তের জন্য যশোর সদর হাসপাতালের মর্গে পাঠানো হয়েছে। দুর্ঘটনার পর দুই মেয়েসহ পাঁচ স্বজনকে হারিয়ে অনেকটা বাক্‌রুদ্ধ হয়ে পড়েছেন যাদবপুর গ্রামের সদর উদ্দীন। তিনি হাসপাতালে এ প্রতিবেদককে বলেন, ‘আমার দুই মেয়ে মহিমা ও রাহিমা খাতুনসহ পাঁচ স্বজন মারা গেল। এটা মেনে নেব কীভাবে। আমার স্ত্রী এই কষ্ট সহ্য করতে পারবে না বলে তাকে হাসপাতালে আনা হয়নি। এতগুলো লাশ আমি কেমনে বহন করব?’এ বিষয়ে যশোরের অতিরিক্ত পুলিশ সুপার বেলাল হোসাইন বলেন, লেবুতলা এলাকায় সড়ক দুর্ঘটনায় ইজিবাইক চালকসহ সাতজন নিহত হয়েছেন। ময়নাতদন্তের জন্য লাশগুলো হাসপাতালের মর্গে রাখা হয়েছে।",Prothom Alo,https://www.prothomalo.com/bangladesh/district/tixyycd8vn
"আনন্দভ্রমণের বাস নিয়ন্ত্রণ হারিয়ে ১২ জন আহত, যানজটে দুর্ভোগ","চট্টগ্রাম-কক্সবাজার মহাসড়কে আনন্দভ্রমণের একটি বাস নিয়ন্ত্রণ হারিয়ে গাছের সঙ্গে ধাক্কা লেগে অন্তত ১২ জন আহত হয়েছেন। আজ শুক্রবার সকাল সাড়ে সাতটার দিকে মহাসড়কের লোহাগাড়া চুনতি জাঙ্গালিয়া এলাকায় এ ঘটনা ঘটে। এতে মহাসড়কে দুই ঘণ্টা যান চলাচল বন্ধ হয়ে দীর্ঘ যানজটের সৃষ্টি হয়। দুর্ভোগে পড়েন সাধারণ যাত্রীরা। প্রত্যক্ষদর্শী ও লোহাগাড়া ফায়ার সার্ভিস সূত্রে জানা যায়, ২ জুলাই ৪৫ জন যাত্রী নিয়ে আনন্দভ্রমণের বাসটি ৭ দিনের যাত্রা শুরু করে। যাত্রীদের নিয়ে বাসটি সিলেট থেকে কক্সবাজার হয়ে বান্দরবান যাচ্ছিল। পথে লোহাগাড়ার চুনতি জাঙ্গালিয়া এলাকায় চালক নিয়ন্ত্রণ হারালে বাসটি মহাসড়কের পশ্চিম পাশের একটি গাছের সঙ্গে ধাক্কা খায়। এতে বাসটির সামনের অংশ দুমড়েমুচড়ে যায়। লোহাগাড়া ফায়ার সার্ভিসের স্টেশন ইনচার্জ রুবেল আলম প্রথম আলোকে বলেন, খবর পেয়ে ফায়ার সার্ভিসের সদস্যরা ঘটনাস্থলে গিয়ে আহত ১২ জনকে উদ্ধার করে উপজেলার বিভিন্ন হাসপাতালে পাঠান। পরে পুলিশকে খবর দেওয়া হয়। দোহাজারী হাইওয়ে থানার ভারপ্রাপ্ত কর্মকর্তা (ওসি) খান মুহাম্মদ এরফান প্রথম আলোকে বলেন, পুলিশ ঘটনাস্থলে গিয়ে যান চলাচল স্বাভাবিক করে এবং দুর্ঘটনাকবলিত বাসটি জব্দ করে। মহাসড়কের বাঁকে বাসের তীব্র গতি ও চালকের চোখে ঘুমের কারণে বাসটি নিয়ন্ত্রণ হারিয়ে থাকতে পারে। এ ঘটনায় আইনানুগ ব্যবস্থা গ্রহণের প্রস্তুতি চলছে।",Prothom Alo,https://www.prothomalo.com/bangladesh/district/gk8cdqoo20
বগুড়ায় কাভার্ড ভ্যানের সঙ্গে সংঘর্ষে পিকআপের চালক নিহত,"বগুড়ার শেরপুরে মহাসড়কে কাভার্ড ভ্যানের সঙ্গে মুখোমুখি সংঘর্ষে পিকআপ ভ্যানের চালক নিহত হয়েছেন। আজ শুক্রবার ভোর পৌনে চারটায় ঢাকা-বগুড়া মহাসড়কের শেরপুর পৌর শহরের কলেজ রোড এলাকায় এ দুর্ঘটনা ঘটে।নিহত পিকআপ ভ্যানের চালকের নাম পিন্টু পাহান (২০)। তিনি নওগাঁ জেলার মহাদেবপুর থানার এনায়েতপুর গ্রামের পাতানু পাহানের ছেলে। পরিচয় নিশ্চিত হওয়ার পর আজ সকালে আইনগত প্রক্রিয়া শেষে পরিবারের কাছে লাশ হস্তান্তর করেছে পুলিশ। প্রত্যক্ষদর্শী স্থানীয় দুজন রিকশাচালক বলেন, পিকআপ ভ্যানটি আমের খালি খাঁচা নিয়ে বগুড়ার দিকে যাচ্ছিল। এ সময় বিপরীত দিক থেকে ঢাকাগামী একটি কাভার্ড ভ্যান আসে। শেরপুর পৌর শহরের কলেজ রোড এলাকায় দুটি গাড়ির মুখোমুখি সংঘর্ষ হয়। দুর্ঘটনার পরই কাভার্ড ভ্যানের চালক পালিয়ে যান। পিকআপ ভ্যানের চালক গাড়ির মধ্যে আটকা পড়েন।শেরপুর ফায়ার সার্ভিসের কর্মকর্তা নাদির হোসেন প্রথম আলোকে বলেন, মুখোমুখি এই সংঘর্ষের কারণে পিকআপ ভ্যানের চালক তাঁর আসনে আটকা পড়ে যান। পরে তাঁরা গাড়ির কিছু অংশ কেটে তাঁকে মৃত অবস্থায় বের করেন। পরে নিহতের লাশ হাইওয়ে পুলিশের কাছে হস্তান্তর করা হয়। শেরপুর হাইওয়ে পুলিশের পরিদর্শক আবদুল ওয়াদুদ বলেন, উভয় চালক গাড়ি বেপরোয়াভাবে চালানোর কারণেই এ দুর্ঘটনা ঘটেছে। দুর্ঘটনাকবলিত গাড়ি দুটি তাঁদের হেফাজতে রয়েছে। আইনগত প্রক্রিয়া শেষে নিহতের লাশ পরিবারের কাছে হস্তান্তর করা হয়েছে।",Prothom Alo,https://www.prothomalo.com/bangladesh/district/3xaaphibjp
"সড়ক দুর্ঘটনা
এক ভাইকে দাফনের পর আরেক ভাইয়ের লাশের অপেক্ষায় স্বজনেরা","চট্টগ্রামের রাউজান উপজেলায় পিকআপের সঙ্গে সিএনজিচালিত অটোরিকশার মুখোমুখি সংঘর্ষে দুই ভাই নিহত হয়েছেন। গতকাল বৃহস্পতিবার বিকেলে চট্টগ্রাম-কাপ্তাই সড়কের রাউজানের পাহাড়তলী তাপবিদ্যুৎকেন্দ্র এলাকায় এ দুর্ঘটনা ঘটে।নিহত দুই ভাইয়ের নাম কাজী মুহাম্মদ আক্কাস উদ্দিন (৬০) ও তাঁর বড় ভাই মুহাম্মদ মমতাজ উদ্দিন (৬২)। তাঁরা উপজেলার কদলপুর ইউনিয়নের ৪ নম্বর ওয়ার্ডের কাজীপাড়ার কাজী নাদের হোসেনের ছেলে। আক্কাস উদ্দিনের তিন ছেলে এবং মমতাজ উদ্দিনের দুই ছেলে ও তিন মেয়ে আছে। দুর্ঘটনায় আরও দুজন আহত হয়েছেন। এর মধ্যে একজন হলেন একই গ্রামের জয়নাল আবেদীন (৫০) আর অটোরিকশাচালকের নাম জানা যায়নি।নিহত ব্যক্তিদের স্বজনেরা জানিয়েছেন, নিহত দুই ভাইয়ের মধ্যে মুহাম্মদ আক্কাস উদ্দিনের লাশের জানাজা ও দাফন গতকাল বৃহস্পতিবার রাতে সম্পন্ন হলেও আরেক ভাই মুহাম্মদ মমতাজ উদ্দিনের লাশ এখনো হাসপাতালের মর্গে রয়েছে। স্বজনেরা এখনো থানা-পুলিশ আর হাসপাতালে দৌড়ে সময় পার করছেন। পরিবারের আবেদনের পরিপ্রেক্ষিতে নিহত ছোট ভাইয়ের লাশ ময়নাতদন্ত ছাড়া হস্তান্তর করা হলেও বড় ভাইয়ের লাশের ময়নাতদন্ত করা হবে। আজ শুক্রবার বিকেল নাগাদ লাশটি পরিবারের কাছে হস্তান্তর করা হবে বলে জানিয়েছে পুলিশ। প্রত্যক্ষদর্শী, পুলিশ ও নিহত ব্যক্তিদের স্বজনদের সঙ্গে কথা বলে জানা গেছে, গতকাল বেলা আড়াইটার দিকে এক আত্মীয়ের বিয়ের অনুষ্ঠানে যোগ দিতে দুই ভাই মিলে সিএনজিচালিত অটোরিকশায় করে বাড়ি থেকে বেরিয়েছিলেন। প্রায় ১০ কিলোমিটার পথ পাড়ি দিয়ে অনুষ্ঠানস্থলের খুব কাছাকাছি পৌঁছে যান তাঁরা। গন্তব্যের মাত্র ১০০ মিটার আগে বিপরীত দিক থেকে আসা একটি পিকআপ তাঁদের অটোরিকশাকে ধাক্কা দেয়। এ সময় ঘটনাস্থলেই প্রাণ হারান ছোট ভাই আক্কাস উদ্দিন। আহত হন বড় ভাই মমতাজ উদ্দিনসহ আরও দুজন। স্থানীয় লোকজন তাঁদের উদ্ধার করে প্রথমে স্থানীয় একটি বেসরকারি হাসপাতালে ও পরে চট্টগ্রাম মেডিকেল কলেজ হাসপাতালে নিয়ে গেলে সন্ধ্যা ছয়টার দিকে মারা যান মমতাজ উদ্দিন। নিহত দুই ভাইয়ের ভাগনে ও স্থানীয় ব্যবসায়ী নেতা মুহাম্মদ জিয়াউর রহমান প্রথম আলোকে বলেন, ঘটনাস্থলের ১০০ মিটার পরেই ছিল তাঁদের গন্তব্যস্থল। সেখানে নেমে দাওয়াতে অংশ নেওয়ার কথা ছিল তাঁদের। কিন্তু অল্প দূরত্বের মধ্যেই সব শেষ হয়ে গেল। তিনি বেপরোয়া পিকআপ ভ্যানচালকের শাস্তির দাবি করেন। ঘটনাস্থলের সঙ্গে লাগোয়া চট্টগ্রাম প্রকৌশল ও প্রযুক্তি বিশ্ববিদ্যালয়ের (চুয়েট) পুলিশ ফাঁড়ির উপপরিদর্শক (এসআই) জয়নাল আবেদীন প্রথম আলোকে বলেন, দুটি গাড়িই ফাঁড়িতে জব্দ রাখা হয়েছে। পিকআপ ভ্যানচালকের বৈধ লাইসেন্স পাওয়া যায়নি।রাউজান থানার ভারপ্রাপ্ত কর্মকর্তা (ওসি) আবদুল্লাহ আল হারুন প্রথম আলোকে বলেন, ছোট ভাইয়ের পরিবারের আবেদনের পরিপ্রেক্ষিতে বিনা ময়নাতদন্তে পরিবারের কাছে গতকাল রাতে লাশ হস্তান্তর করা হয়েছে। আজ বিকেলে বড় ভাইয়ের লাশ ময়নাতদন্ত শেষে হস্তান্তর করা হবে। এ ঘটনায় পিকআপের চালক ও চালকের সহকারী আটক রয়েছেন। তাঁদের বিরুদ্ধে মামলা হবে।",Prothom Alo,https://www.prothomalo.com/bangladesh/district/8jvm71ou9f
গোপালগঞ্জে অ্যাম্বুলেন্স ও ট্রাকের মুখোমুখি সংঘর্ষে নিহত ৪,"গোপালগঞ্জে খননযন্ত্র বহনকারী ট্রাক ও অ্যাম্বুলেন্সের মুখোমুখি সংঘর্ষে চারজন নিহত হয়েছেন। এ ঘটনায় আহত হয়েছেন আরও তিনজন। আজ বৃহস্পতিবার সকাল সাতটার দিকে গোপালগঞ্জ সদর উপজেলার পূর্ব মিয়াপাড়া এলাকায় ঢাকা-খুলনা মহাসড়কে এ দুর্ঘটনা ঘটে।এ প্রতিবেদন লেখা পর্যন্ত (সকাল সাড়ে ১০টা) নিহত চারজনের মধ্যে একজনের পরিচয় নিশ্চিত হয়েছে পুলিশ। তিনি হলেন অ্যাম্বুলেন্সের চালক মোমিন। বাকিদের পরিচয় শনাক্তের চেষ্টা চলছে। গোপালগঞ্জ সদর থানার ভারপ্রাপ্ত কর্মকর্তা মো. জাবেদ মাসুদ বলেন, রোগীসহ চারজনকে নিয়ে একটি অ্যাম্বুলেন্স ঢাকায় যাচ্ছিল। পথিমধ্যে ঢাকা-খুলনা মহাসড়কের গোপালগঞ্জ সদরের পূর্ব মিয়াপাড়া এলাকায় পৌঁছালে বিপরীত দিক থেকে আসা ট্রাকের মুখোমুখি সংঘর্ষ হয়। খবর পেয়ে পুলিশ ও ফায়ার সার্ভিসের সদস্যরা ঘটনাস্থলে পৌঁছে হতাহত ব্যক্তিদের উদ্ধার করে ২৫০ শয্যাবিশিষ্ট জেনারেল হাসপাতালে নেয়। সেখানে কর্তব্যরত চিকিৎসক তিনজনকে মৃত ঘোষণা করেন। পরে চিকিৎসাধীন অবস্থায় অ্যাম্বুলেন্সচালক মোমিনের মৃত্যু হয়। নিহত বাকি তিনজনের পরিচয় এখন জানা সম্ভব হয়নি।দুর্ঘটনায় আহত ব্যক্তিরা হলেন ট্রাকচালক পিরোজপুরের নাজিরপুর উপজেলায় দেল বাড়ি ইউনিয়নের বিল ডুমুরিয়া গ্রামের মোহাম্মাদ আলী (৭০), পটুয়াখালীর দুমকি উপজেলার লেবুখালি গ্রামের কামাল হোসেন (৪২) ও একই গ্রামের বায়েজিদ হোসেন (২১)। ট্রাকচালক মোহাম্মদ আলী বলেন, ‘আমি ট্রাকে করে ভেকু (এক্সকাভেটর বা খননযন্ত্র) নিয়ে ঢাকা থেকে রওনা হই। সকালে থেকে নাশতা করে গোপালগঞ্জ পৌঁছালে হঠাৎ সামনে দেখি অ্যাম্বুলেন্স রং সাইডে (উল্টো পথে) চলে আসছে। অ্যাম্বুলেন্সকে বাঁচাতে গিয়ে আমি আমার গাড়ি বাম দিকে ফেলে দিই। গাড়িতে আমার সহযোগী সাগর (২৫) ও আরও তিনজন ছিল। এখন কে কোথায় আছে, তা জানি না।’",Prothom Alo,https://www.prothomalo.com/bangladesh/district/6ijyg18mxa
"সাভারে সড়ক দুর্ঘটনা
‘বাসচালকেরা একটু সচেতন হলে হয়তো আমার ভাইকে মরতে হতো না’","‘আমার ভাই যদি ফুটওভার ব্রিজ (পদচারী–সেতু) ব্যবহার করত, তাহলে এমন ঘটনা ঘটত না। বাসের চালকেরাও যদি একটু সচেতন হতো, তবে হয়তো আমার ভাইকে মরতে হতো না। আইল্যান্ড (সড়ক বিভাজক) টপকে পার হওয়া যায়, ওটা তো সে অন্যদের দেখেই শিখেছে। সবাই সহজে এভাবে সড়ক পার হয়, তাই সেও পার হতে চেয়েছিল।’ছোট ভাই পিয়াস খানকে (২৮) হারানোর যন্ত্রণা নিয়ে কান্নাজড়িত কণ্ঠে কথাগুলো বলছিলেন আজিজা সুলতানা। গতকাল সোমবার ঢাকা-আরিচা মহাসড়কের সাভারের বিপণিবিতান রাজ্জাক প্লাজার সামনে সড়ক বিভাজক টপকে রাস্তা পারাপারের সময় বাসের চাকায় পিষ্ট হয়ে প্রাণ হারান পিয়াস খান।তিন ভাই দুই বোনের মধ্যে সবার ছোট ছিলেন পিয়াস খান। ছোটবেলায় মা–বাবা মারা যাওয়ার পর থেকে বড় বোন আজিজা সুলতানার কাছেই বড় হন তিনি। দুলাভাই নজরুল ইসলাম সন্তানের মতো করে যত্ন নিতেন পিয়াসের। পিয়াসের রাজ্জাক প্লাজার কাপড়ের দোকানটিও তাঁদের আর্থিক সহযোগিতায় করা। আজ মঙ্গলবার সকালে সাভারের পশ্চিম রাজাশন ডেল্টার মোড় এলাকায় আজিজা সুলতানার বাসায় গিয়ে দেখা যায়, স্বজনদের অনেকে বাসার বসার কক্ষে (ড্রইংরুমে) মলিনমুখে বসে আছেন। পাশের একটি কক্ষে ছিলেন আজিজা সুলতানা ও তাঁর স্বামী মো. নজরুল ইসলাম। একটু পর দুজনে চলে আসেন বসার কক্ষে। পিয়াস খানের সঙ্গে বিভিন্ন সময়ের নানা বিষয়ের স্মৃতিচারণা করতে থাকেন দুজনে। গতকালের ঘটনায় বাসের চালকদের বিরুদ্ধে কোনো অভিযোগ নেই তাঁদের। তাঁরা চান, এভাবে যেন আর কারও সন্তান, ভাই, বোন ও স্বজনকে হারাতে না হয়। সড়কে আইন মানার ক্ষেত্রে সংশ্লিষ্ট প্রশাসনের যথাযথ তদারকি চান তাঁরা। আরও পড়ুনএক বাস ধাক্কা দিয়ে ফেলে দিল, আরেকটি পিষে কেড়ে নিল প্রাণ নজরুল ইসলাম সিঙ্গাপুরে ছিলেন। ঈদের এক দিন আগে দেশে ফেরেন। পিয়াসের জন্য হাতঘড়ি, ব্যাগসহ নানা উপহার নিয়ে এসেছিলেন। সেসব মনে করে সোফায় বসে চাপাকান্নায় ভেঙে পড়েন তিনি। কান্নাজড়িত কণ্ঠে বলতে থাকেন, ‘ঈদের দিন ছেলে ও সিয়ামকে নিয়ে একসঙ্গে ঈদের নামাজ আদায় করেছি। এরপর কোরবানি দিয়েছি। বেশ হাসিখুশি পিয়াস সব সময়ই সবাইকে মাতিয়ে রাখত। ও (পিয়াস) এভাবে আমাদের ফেলে চলে যাবে, এটা মানতেই পারছি না।’ নজরুল ইসলাম বলেন, ‘সবাই যদি এভাবে (সড়ক বিভাজক টপকে) সড়ক পার হয়, তবে পিয়াসের মতো অনেকে দেখে দেখে এভাবেই সড়ক পার হতে শিখবে। আমরা চাই, আর যেন এমন ঘটনা না ঘটে। তাই যারা এভাবে সড়ক পার হবে, তাদের জরিমানার আওতায় আনতে হবে।’ তিনি বলেন, পিয়াসের মা-বাবা নেই। বিয়েও করেননি। তাই তাঁদের ক্ষতিপূরণ বা এজাতীয় কোনো কিছু চাওয়ার নেই। বাসচালকদের দোষ কতটুকু জানেন না। যদি কোনো অপরাধ না থাকে, তবে তাঁদের পরিবারের কথা বিবেচনা করে এ ব্যাপারে যেন ব্যবস্থা নেওয়া হয়। গতকাল দুপুরে পিয়াস সাভারের রাজ্জাক প্লাজার সামনে সড়ক বিভাজক টপকে ঢাকা-আরিচা মহাসড়ক পার হচ্ছিলেন। নিরবচ্ছিন্নভাবে গাড়ি চলাচলের লেনে যাওয়ার পর আরিচাগামী একটি বাস তাঁকে ধাক্কা দেয়। এতে তিনি সড়কে ছিটকে পড়লে আরেকটি বাসের চাকার নিচে পিষ্ট হয়ে মারা যান। এ ঘটনায় ওই সময়ে বাস দুটি আটক করা হয়।আজ দুপুরে গতকালের দুর্ঘটনাস্থলে গিয়ে দেখা যায়, অনেকে সার্ভিস লেনের সড়ক বিভাজক টপকে নিরবচ্ছিন্নভাবে বাস চলাচলের লেনে গিয়ে দাঁড়িয়ে আছেন। সড়কের একপাশের নিরবচ্ছিন্নভাবে বাস চলাচলের লেনে যাত্রীদের নামিয়ে দিচ্ছে এবং যাত্রী ওঠাচ্ছে বিভিন্ন পরিবহনের বাসগুলো। বাস থেকে নেমে যাওয়া যাত্রীরা সড়কের একপাশ থেকে অপর পাশে যাচ্ছেন সড়ক বিভাজক টপকে। নিরবচ্ছিন্নভাবে বাস চলাচলের লেনে নেমে যাওয়া যাত্রী মো. রফিকুল ইসলাম সড়ক পার হন সড়ক বিভাজক টপকে। জানতে চাইলে তিনি প্রথম আলোকে বলেন, ‘ধামরাই থেকে আসছি। এখানে নামিয়ে দিছে, কী করব। বাধ্য হয়ে পার হচ্ছি।’এ ব্যাপারে সাভার হাইওয়ে থানার ভারপ্রাপ্ত কর্মকর্তা (ওসি) আজিজুল হক প্রথম আলোকে বলেন, সড়কে নিরবচ্ছিন্নভাবে চলাচলের লেনে যাত্রী ওঠানামা করানো হলে ওই পরিবহনের বিরুদ্ধে নিয়মিত মামলা, জরিমানাসহ শাস্তিমূলক ব্যবস্থা নেওয়া হচ্ছে। এ ব্যাপারে সবাইকে সচেতন করা হচ্ছে।আজিজুল হক বলেন, সড়ক বিভাজক টপকে সড়ক পার হওয়ার বিষয়ে উপজেলা প্রশাসন এবং সড়ক ও জনপথ (সওজ) অধিদপ্তরের পক্ষ থেকে ভ্রাম্যমাণ আদালত পরিচালনা করে ব্যবস্থা নিতে হবে।",Prothom Alo,https://www.prothomalo.com/bangladesh/district/3597nu57ko
"কুড়িগ্রামে পিকআপের সঙ্গে ইজিবাইকের সংঘর্ষে নিহত ২, আহত আরও ৫","কুড়িগ্রামের রাজারহাট উপজেলায় পিকআপের সঙ্গে ব্যাটারিচালিত ইজিবাইকের মুখোমুখি সংঘর্ষে দুজন নিহত ও পাঁচজন আহত হয়েছেন। তাঁরা সবাই ইজিবাইকের আরোহী ছিলেন। আজ মঙ্গলবার সকালে উপজেলার মিলের পাড় এলাকায় এ দুর্ঘটনা ঘটে।নিহত যাত্রীরা হলেন উলিপুর উপজেলার নাওডাঙ্গা গ্রামের গাফফার আলী মোল্লার ছেলে মো. সিরাজুল ইসলাম (৪৪) ও রাজারহাট উপজেলার নাজিমখান গ্রামের ইউসুফ আলীর মেয়ে সেলিনা আক্তার (৩৫)। আর আহত ব্যক্তিরা হলেন লালমনিরহাট সদর উপজেলার তিস্তা এলাকার বাসিন্দা আমিনুল ইসলাম (৪৫), উলিপুর উপজেলার মাহিডাংরা এলাকার গোলজার হোসেন (৪০), একই উপজেলার কদমতলা গ্রামের হাবিবুর রহমান (৪০), আমিনুল ইসলাম (৪২), রাজারহাট উপজেলার নাজিমখান এলাকার সিনহা আক্তার (৮)। স্থানীয় লোকজন ও পুলিশের সঙ্গে কথা বলে জানা গেছে, উলিপুর-রাজারহাট সড়কের মিলের পাড় এলাকায় উলিপুরগামী একটি পিকআপ ও রাজারহাটগামী একটি ইজিবাইকের মুখোমুখি সংঘর্ষ হয়। এতে ইজিবাইকটি সড়ক থেকে দুমড়েমুচড়ে নিচে পড়ে যায়। ঘটনাস্থলেই ইজিবাইকের যাত্রী সিরাজুল ইসলাম মারা যান। আর গুরুতর আহত অবস্থায় সেলিনা আক্তারকে রংপুর মেডিকেল কলেজ হাসপাতালে নেওয়া হলে সেখানে মারা যান তিনি।রাজারহাট ফায়ার সার্ভিসের সদস্য আক্তারুজ্জামান জানান, দুর্ঘটনার খবর পেয়ে তাঁরা দ্রুত ঘটনাস্থলে গিয়ে লাশ উদ্ধার করেন। এরপর আহত ব্যক্তিদের রাজারহাট উপজেলা স্বাস্থ্য কমপ্লেক্সে ভর্তি করেন। রাজারহাট থানার ভারপ্রাপ্ত কর্মকর্তা আবদুল্লাহ হিল জামান প্রথম আলোকে বলেন, আজ সকালে জাতীয় জরুরি সেবা নম্বর-৯৯৯ থেকে সড়ক দুর্ঘটনার খবর পেয়ে ঘটনাস্থলে পুলিশ পাঠান তিনি। ঘটনাস্থলে একজনের ও হাসপাতালে নেওয়ার পর আরেকজনের মৃত্যু হয়। লাশের সুরতহাল প্রতিবেদন তৈরি করা হয়েছে। পুলিশ ঘটনাস্থল থেকে পিকআপ ও ইজিবাইকটি উদ্ধার করে থানায় নিয়ে এসেছে। দুর্ঘটনার পরপরই পিকআপের চালক পালিয়ে যান। এ ঘটনায় থানায় অপমৃত্যুর মামলার প্রস্তুতি চলছে।",Prothom Alo,https://www.prothomalo.com/bangladesh/district/pias9k5v48
রাজশাহীতে গিয়ে আম কিনে ঢাকায় ফেরা হলো না ব্যবসায়ী করিমের,"ঢাকার ফল ব্যবসায়ী আবদুল করিম (৪৬)। আম কেনার জন্য এসেছিলেন রাজশাহীতে। আম কিনে ট্রাকে করে পাঠিয়েও দিয়েছেন। তিনি ঢাকার উদ্দেশে রওনা হয়েছিলেন ব্যক্তিগত গাড়িতে (প্রাইভেট কার) করে। কিন্তু বাড়িতে পৌঁছাতে পারলেন না। নাটোরের বনপাড়া-হাটিকুমরুল মহাসড়কে এক দুর্ঘটনায় প্রাণ হারিয়েছেন তিনি।আজ মঙ্গলবার সকালে মহাসড়কের বড়াইগ্রাম উপজেলার মানিকপুর এলাকায় আবদুল করিমকে বহনকারী গাড়ির সঙ্গে ঢাকা থেকে আসা একটি মাইক্রোবাসের সংঘর্ষের ঘটনা ঘটে। এতে আবদুল করিম নিহত হন। আহত হন তাঁর সঙ্গে থাকা অপর চার আরোহী। আহত ব্যক্তিদের মধ্যে দুজনকে রাজশাহী মেডিকেল কলেজ হাসপাতালে এবং তিনজনকে নাটোর সদর হাসপাতালে ভর্তি করা হয়েছে। নিহত ব্যবসায়ী আবদুল করিম ঢাকার আমিনবাজার এলাকার বাসিন্দা।বনপাড়া হাইওয়ে পুলিশ সূত্রে জানা যায়, রাজশাহী থেকে আজ সকাল সাতটার দিকে ব্যক্তিগত গাড়িতে (ঢাকা মেট্রো খ ১২-১২১১) করে ঢাকার উদ্দেশে রওনা দেন আবদুল করিম। তাঁদের বহনকারী গাড়িটি মানিকপুর এলাকায় পৌঁছালে ঢাকা থেকে আসা মাইক্রোবাসের সঙ্গে সংঘর্ষ হয়। এতে ব্যক্তিগত গাড়িটির সামনের অংশ দুমড়েমুচড়ে যায়। গাড়িতে থাকা চারজন গুরুতর আহতন হন। স্থানীয় লোকজন তাঁদের উদ্ধার করে বড়াইগ্রাম উপজেলা স্বাস্থ্য কমপ্লেক্সে নিয়ে যান। সেখানে কর্তব্যরত চিকিৎসক আবদুল করিমকে মৃত ঘোষণা করেন।আহত যাত্রী দেলোয়ার হোসেন জানান, তাঁরা মহাসড়কের বাঁ পাশ দিয়েই যাচ্ছিলেন। কিন্তু বিপরীত দিক থেকে আসা মাইক্রোবাসটি হঠাৎ তাঁদের গাড়ির ওপরে উঠে যায়। এতে তাঁরা হতাহত হন। মাইক্রোবাসের আরোহী নীরব মণ্ডল জানান, তাঁরা প্রবাসী এক আত্মীয়কে নিয়ে ঢাকার হজরত শাহজালাল বিমানবন্দর থেকে মাইক্রোবাসে করে নওগাঁ জেলার আত্রাই উপজেলায় যাচ্ছিলেন। মাইক্রোবাসটি ঘটনাস্থলে পৌঁছালে ব্যক্তিগত গাড়ির সঙ্গে সংঘর্ষ হয়। তাঁদের বহনকারী মাইক্রোবাসটি মহাসড়কের পাশের ফিডার রোডে উল্টে যায়। এতে তাঁরাও কিছুটা আহত হন।বনপাড়া হাইওয়ে থানার পরিদর্শক হাবিবুর রহমান বলেন, মাইক্রোবাস ও প্রাইভেট কারটি আটক করা হয়েছে। মরদেহ হস্তান্তরের প্রস্তুতি চলছে। দুপুর পর্যন্ত লিখিত অভিযোগ পাওয়া যায়নি। অভিযোগ পেলে আইনানুগ ব্যবস্থা নেওয়া হবে।",Prothom Alo,https://www.prothomalo.com/bangladesh/district/zebcgjmmgp
"বঙ্গবন্ধু এক্সপ্রেসওয়ে
চলাচলে নিয়ম মানায় অনীহা সবার, দীর্ঘ হচ্ছে মৃত্যুর মিছিল","পদচারী-সেতুর পরিবর্তে নিচ দিয়ে এক্সপ্রেসওয়ে পার হন পথচারীরা। গতিসীমা নির্দিষ্ট থাকলেও মানেন না যানবাহনের চালকেরা। নির্দিষ্ট জায়গার পরিবর্তে যত্রতত্র বাস থামিয়ে চলে যাত্রী ওঠানো-নামানো। এসব অনিয়ম থামাতে কর্তৃপক্ষের নজরদারিও নামমাত্র।দেশের প্রথম এক্সপ্রেসওয়ে হিসেবে পরিচিত জাতির জনক বঙ্গবন্ধু শেখ মুজিবুর রহমান মহাসড়ক ঘুরে এই চিত্র দেখা গেছে। ঢাকার যাত্রাবাড়ী থেকে ফরিদপুরের ভাঙ্গা পর্যন্ত ৫৫ কিলোমিটার দীর্ঘ এই মহাসড়কে যেন মৃত্যুর মিছিল থামছে না।পদ্মা সেতুর সঙ্গে সংযুক্ত মহাসড়কটি দক্ষিণাঞ্চলের মানুষের যোগাযোগের ক্ষেত্রে গতি আনলেও একের পর এক কেড়ে নিচ্ছে প্রাণ। উদ্বোধনের পর এক বছরে সড়কটিতে ২৬০টি দুর্ঘটনায় ৯৪ জন মারা গেছেন। মহাসড়কে চলাচল করার ক্ষেত্রে অনেক যানবাহন আইন মানছে না। আইন না মানার কারণেই দুর্ঘটনা ঘটছে। প্রতিদিন তাদের জরিমানা করা হচ্ছে। এরপরও তারা বেপরোয়াভাবে চলাচল করছে।হাসাড়া হাইওয়ে থানার ভারপ্রাপ্ত কর্মকর্তা (ওসি) এস এম রাশেদুল হাসান বঙ্গবন্ধু এক্সপ্রেসওয়ের এক পাশ থেকে আরেক পাশে যেতে ২১টি পদচারী-সেতু রয়েছে। নিচ দিয়ে মানুষের পারাপার ঠেকাতে মহাসড়কের দুই পাশে ৩ ফুট উঁচু স্টিলের রেলিং রয়েছে। গত শুক্রবার সকাল সাড়ে ১০টা থেকে বেলা আড়াইটা পর্যন্ত জাজিরা-ভাঙ্গা অংশ ঘুরে দেখা গেছে, স্টিলের ওই রেলিং টপকে অনায়াসে সড়কের এপার থেকে ওপার যাচ্ছেন পথচারীরা। এ চলাচল রোধে কোনো তদারকি চোখে পড়েনি।বেলা ১১টার দিকে ভাঙ্গার বগাইল টোল প্লাজার উত্তর পাশে দেখা গেল, এক্সপ্রেসওয়ের পূর্ব পাশে একটি বাস থেকে নামলেন এক নারী। তাঁর সঙ্গে তিনটি ব্যাগ। তিনি সেগুলো নিয়ে সড়ক দিয়ে হেঁটে এক্সপ্রেসওয়ের পশ্চিম পাশে এলেন। গ্রামে ঈদ করতে আসা ঢাকার একটি পোশাক কারখানায় কাজ করা ওই নারী বলেন, বাস পদচারী-সেতুর পাশে না থামিয়ে দূরে নিয়ে থামিয়েছে। ফলে তাঁকে এভাবে মহাসড়ক পার হতে হয়েছে। কিছু দূরে তুজারপুর এলাকায় পদচারী-সেতুর কাছে গিয়ে দেখা যায়, সড়ক পারাপারের জন্য কিছু জায়গায় দুই পাশের কাঁটাতারের বেড়া কেটে ফেলা হয়েছে। পথচারীদের কেউ পদচারী-সেতু ব্যবহার করছেন না। সবাই হেঁটে সড়ক পার হচ্ছেন। কারণ জানতে চাইল এক পথচারীর উত্তর, ব্যাগ নিয়ে পদচারী-সেতু পার হতে সমস্যা। উচ্চগতি থাকায় পুলিশ সদস্যরা গাড়িটিকে থামতে সংকেত দেন। এতেও গাড়িটি কোনো ভ্রুক্ষেপ না করেই সামনের দিকে এগোতে থাকে। পুলিশের ওই সদস্যরা সড়কের কিছুটা মাঝখানে গিয়ে থামানোর চেষ্টা করেন। তবে পুলিশকে তোয়াক্কা না করেই গাড়িটি চলে যায়। তখন পুলিশ সদস্যদের অসহায় দৃষ্টিতে তাকিয়ে থাকতে দেখা যায়। মালিগ্রাম উড়ালসেতুর কাছে দেখা গেল, চলাচলকারী বাসগুলোর জরুরি যাত্রাবিরতি হিসেবে সড়কে যে বাড়তি অংশ তৈরি করা হয়েছে, সেখানে না থেমে এক্সপ্রেসওয়ে থেকে যাত্রী ওঠা-নামা করছে। সূর্যনগর যাত্রাবিরতি, বন্দরখোলা যাত্রাবিরতি ও পাচ্চর যাত্রাবিরতি এলাকায়ও একই চিত্র দেখা গেছে।যদিও এক্সপ্রেসওয়েতে জরুরি যাত্রাবিরতির স্থান বলে কিছু থাকার কথা নয়। কিন্তু দেশের বাস্তবতার নিরিখে এটি রাখতে হয়েছে বলে জানান মুন্সিগঞ্জ সওজের নির্বাহী প্রকৌশলী আবুল কাশেম মোহাম্মদ নাহিন রেজা।হাইওয়ে মাদারীপুর রিজয়নের পুলিশ সুপার মাহবুবুল আলম বলেন, নিচু হওয়ায় পথচারীরা রেলিং টপকে যেভাবে ঝুঁকি নিয়ে এক্সপ্রেসওয়ে পার হচ্ছেন, তাতে দুর্ঘটনা ঘটছে। প্রতি মাসেই দুই থেকে তিনজন পথচারী এক্সপ্রেসওয়েতে দুর্ঘটনায় মারা যাচ্ছেন। গত শনিবার দুপুরে এক্সপ্রেসওয়ের মাওয়ামুখী শ্রীনগর ফেরিঘাট যাত্রীছাউনির সামনে হাসাড়া হাইওয়ে থানার পুলিশ সদস্যদের দায়িত্ব পালন করতে দেখা যায়। তাঁরা যন্ত্রের সাহায্যে সড়কে চলাচলকারী গাড়ির গতি মাপছিলেন। উচ্চগতির জন্য দুটি প্রাইভেট কারকে জরিমানা করার মধ্যেই দ্রুতগতিতে মেরুন রঙের আরেকটি প্রাইভেটকারকে ছুটে আসতে দেখা যায়।উচ্চগতি থাকায় পুলিশ সদস্যরা গাড়িটিকে থামতে সংকেত দেন। এতেও গাড়িটি কোনো ভ্রুক্ষেপ না করেই সামনের দিকে এগোতে থাকে। পুলিশের ওই সদস্যরা সড়কের কিছুটা মাঝখানে গিয়ে থামানোর চেষ্টা করেন। তবে পুলিশকে তোয়াক্কা না করেই গাড়িটি চলে যায়। তখন পুলিশ সদস্যদের অসহায় দৃষ্টিতে তাকিয়ে থাকতে দেখা যায়। দায়িত্বরত এক পুলিশ সদস্য বলেন, সামনে গাড়িটি আটকাতে পুলিশের অন্য কোনো দল নেই। এভাবেই নিয়ম অমান্য করে চালকেরা প্রতিদিন গাড়ি চালাচ্ছেন।হাইওয়ে পুলিশ ও সড়ক বিভাগের তথ্য অনুযায়ী, এই মহাসড়কে যানবাহন চলাচলের সর্বোচ্চ গতিসীমা ঘণ্টায় ৮০ কিলোমিটার। কিন্তু মোটরসাইকেল, বাস, ট্রাক, প্রাইভেটকারচালক কেউ এ নিয়ম মানছেন না। তাঁরা ১০০-১২০ কিলোমিটার গতিতে গাড়ি চালাচ্ছেন। আগে যাওয়ার জন্য প্রতিনিয়ত প্রতিযোগিতা করছেন।ষোলোঘর ছাউনিতে অপেক্ষমাণ শ্রীনগরের খইয়ারগাঁও এলাকার বাসিন্দা আল আমিন বলেন, মহাসড়ক নতুন হলেও ত্রুটিযুক্ত পুরোনো গাড়িগুলোই এ সড়কে চলছে। চালকেরাও উদাসীন। বেপরোয়াভাবে গাড়ি চালাচ্ছেন।নিয়ম না মানার বিষয়টি স্বীকার করলেন এক্সপ্রেসওয়েতে চলাচলকারী সোনালী পরিবহনের যাত্রী চেকিংয়ের দায়িত্বে থাকা মো. সোবাহান মোল্লা। তিনি বলেন, এক্সপ্রেসওয়েতে এক থেকে দেড় শতাধিক পরিবহনের গাড়ি চলাচল করে। শুধু নিয়ম না মানায় এসব গাড়ি প্রায় সময় দুর্ঘটনার কবলে পড়ে। মাদারীপুর হাইওয়ে পুলিশ সূত্রে জানা, গত এক বছরে জাজিরা-ভাঙ্গা অংশে ৪৯টি দুর্ঘটনায় মারা গেছেন ৬৮ জন। এর মধ্যে বড় চারটি দুর্ঘটনায় মারা গেছেন ৩৭ জন। গত ২৪ জুন এক্সপ্রেসওয়ের মালিগ্রাম উড়ালসড়কে সামনের চাকা ফেটে একটি অ্যাম্বুলেন্সে আগুন লেগে চালকসহ আটজনের মৃত্যু হয়। এর আগে ১৯ মার্চ শিবচরের কুতুবপুরে একটি বাস নিয়ন্ত্রণ হারিয়ে এক্সপ্রেসওয়ের রেলিং ভেঙে নিচে পড়ে গেলে ১৯ জন নিহত হন। ১৭ জানুয়ারি রাত পৌনে চারটার দিকে শরীয়তপুরের নাওডোবা এলাকায় ঢাকাগামী একটি অ্যাম্বুলেন্সের সামনের অংশ চলন্ত একটি ট্রাকের দিকে চলে গেলে মারা যান আটজন। গত বছর ২৯ ডিসেম্বর ভাঙ্গার সলিলদিয়া এলাকায় বিকল হয়ে দাঁড়িয়ে থাকা একটি ট্রাককে পেছন দিক থেকে একটি প্রাইভেট কার আঘাত করলে এক দম্পতি ও তাঁদের এক শিশুসন্তানসহ চারজন নিহত হন। গত জানুয়ারিতে ভাঙ্গার বগাইল টোল প্লাজার আশপাশে পাঁচ পথচারীর মৃত্যু হয়।গত ২০ এপ্রিল বিকল একটি ট্রাক ষোলোঘর এলাকায় সড়কের মধ্যে দাঁড়িয়ে ছিল। এ সময় বেপরোয়া গতির পদ্মা পরিবহনের যাত্রীবাহী বাস সেটিতে ধাক্কা দেয়। এতে পাঁচজন মারা যান। গত ২৫ জুন পদ্মা সেতু উত্তর থানা এলাকায় বেপরোয়া মাইক্রোবাসের ধাক্কায় কর্তব্যরত পুলিশ সদস্যসহ দুজন নিহত হন।হাসাড়া হাইওয়ে থানার ভারপ্রাপ্ত কর্মকর্তা (ওসি) এস এম রাশেদুল হাসান প্রথম আলোকে বলেন, মহাসড়কে চলাচল করার ক্ষেত্রে অনেক যানবাহন আইন মানছে না। আইন না মানার কারণেই দুর্ঘটনা ঘটছে। প্রতিদিন তাদের জরিমানা করা হচ্ছে। এরপরও তারা বেপরোয়াভাবে চলাচল করছে। বাসের উচ্চগতির জন্য অবশ্য যাত্রীদের দোষারোপ করছেন পরিবহনমালিকেরা। এক্সপ্রেসওয়েতে চলাচলকারী গাঙচিল পরিবহন নামের একটি কোম্পানির একজন মালিক মাহমুদ আলম প্রথম আলোকে বলেন, এই সড়কে প্রতিটি গাড়ি ১২০ কিলোমিটারের ওপরে চলে।কম গতিতে গাড়ি চালালে যাত্রীরা গাড়িতে উঠতে চান না। চালক-হেলপারকে গালাগাল করেন। নির্দিষ্ট স্থানে গাড়ি না থামানোর পেছনেও তিনি যাত্রীদের দায়ী করেন। মাহমুদ আলম বলেন, যাত্রীরা নির্ধারিত স্থানে আসতে চান না। যে যেখানে আছেন, সেখান থেকে গাড়িতে উঠতে চান। নির্দিষ্ট স্থানে নামতেও চান না। যাঁর যেখানে ইচ্ছা সেখানে নামেন। আরও পড়ুনচাকা ফেটে উড়ালসড়কের রেলিংয়ে আছড়ে পড়ে অ্যাম্বুলেন্স, ধরে যায় আগুন এক্সপ্রেসওয়ের চারটি লেন আলাদামুখী। এ জন্য যানবাহনগুলোর মুখোমুখি সংঘর্ষ হওয়ার কোনো আশঙ্কা নেই। এখানে শুধু অতিরিক্ত গতি, আগে যাওয়ার প্রতিযোগিতা, যানবাহনের যান্ত্রিক ত্রুটির কারণে সড়ক দুর্ঘটনা ঘটছে বলে মনে করছেন সড়ক বিভাগের সংশ্লিষ্ট কর্মকর্তারা।এ জন্য জনসচেতনতার দিকে গুরুত্ব দিয়ে লিফলেট বিতরণ এবং মাইকিং করা হচ্ছে বলে জানান মুন্সিগঞ্জ সওজের নির্বাহী প্রকৌশলী আবুল কাশেম মোহাম্মদ নাহিন রেজা। তিনি প্রথম আলোকে বলেন, সম্পূর্ণ সড়কের কিছুদূর পরপর গতিসীমা প্রদর্শন করা হয়েছে। দুর্ঘটনাপ্রবণ স্থানগুলোয় এ বিষয়ে আরও বেশি গুরুত্ব দেওয়া হয়েছে। গুরুত্বপূর্ণ ২১টি স্থানে পদচারী-সেতু নির্মাণ করা হয়েছে।নাহীন রেজা বলেন, রাস্তার মধ্যে অপটিক্যাল ফাইবার বসানো হয়েছে। সেই সঙ্গে বড় বড় সিসিটিভি ক্যামেরা বসানোর কাজ শুরু হচ্ছে। এগুলোর মাধ্যমে গাড়ির গতি পর্যবেক্ষণ করে নম্বরসহ রেকর্ড করা হবে। এতে যাঁরা আইন অমান্য করবেন, তাঁদের খুব সহজেই শনাক্ত করে আইনের আওতায় আনা যাবে।",Prothom Alo,https://www.prothomalo.com/bangladesh/district/79hcnzel0b
বন্ধুর মোটরসাইকেল নিয়ে নারায়ণগঞ্জে ঘুরতে গিয়ে তরুণের মৃত্যু,"ঢাকার মোহাম্মদপুরের বাসিন্দা এক তরুণ বন্ধুর মোটরসাইকেল নিয়ে ঘুরতে বেরিয়ে নারায়ণগঞ্জে দুর্ঘটনায় নিহত হয়েছেন। নিহত মুরাদ মৃধা (২২) রাজধানীর মোহাম্মদপুর কেন্দ্রীয় কলেজের স্নাতকের শিক্ষার্থী ছিলেন। মোহাম্মদপুরে পরিবারের সঙ্গে থাকতেন তিনি। পুলিশ ও পরিবার জানিয়েছে, সোমবার সকালে এক বন্ধুর কাছ থেকে মোটরসাইকেল নিয়ে ঘুরতে নারায়ণগঞ্জে যান সাদিক। বিকেল সোয়া পাঁচটার দিকে নারায়ণগঞ্জের আড়াইহাজার উপজেলার বান্টি গ্রামের সামনে তাঁর মোটরসাইকেলে বাস ধাক্কা দেয়। গুরুতর আহত অবস্থায় সাদিককে উদ্ধার করে ঢাকা মেডিকেল কলেজ হাসপাতালে আনা হয়। চিকিৎসাধীন অবস্থায় রাত নয়টার দিকে তাঁর মৃত্যু হয়। সাদিকের বাবা মনির মৃধা বলেন, ‘সাদিক সকালে বাসা থেকে বের হওয়ার সময় বিকেলে ফিরবে বলে জানিয়েছিল। পরে সংবাদ পেলাম, সে দুর্ঘটনার শিকার হয়েছে। তাকে ঢাকায় আনা হচ্ছে।’ তিনি জানান, ছেলের একটি মোটরসাইকেল ছিল। কিছুদিন আগে তিনি বিক্রি করেন। সাদিক শিক্ষার্থী ভিসায় জাপান যাওয়ার চেষ্টা করছিলেন জানিয়ে মনির বলেন, ‘সে স্বপ্ন শেষ হয়ে গেল।’ ঢাকা মেডিকেল পুলিশ ফাঁড়ির পরিদর্শক মো. বাচ্চু মিয়া বলেন, সাদিকের মরদেহ মর্গে রাখা হয়েছে। বিষয়টি সংশ্লিষ্ট থানাকে জানানো হয়েছে। এদিকে দুর্ঘটনার পরে স্থানীয় লোকজন বাসটি আটক করে পুলিশের কাছে হস্তান্তর করেছে।এক ভাই ও এক বোনের মধ্যে মুরাদ ছিলেন বড়। তাঁর বাবা মনির মৃধা মোহাম্মদপুর কৃষি মার্কেটে কাজ করেন। বাড়ি পটুয়াখালী সদর উপজেলার গাবুয়া গ্রামে।",Prothom Alo,https://www.prothomalo.com/bangladesh/capital/k5uy66bdos
"এক বাস ধাক্কা দিয়ে ফেলে দিল, আরেকটি পিষে কেড়ে নিল প্রাণ","ঢাকার সাভারে ঢাকা-আরিচা মহাসড়কে সেলফি ব্যানারের পরিবহনের একটি বাস ধাক্কা দিয়ে ফেলে দেয় এক যুবককে। পরে অপর সোলায়মান ব্যানারের একটি বাসের চাকা যুবকের পেটের ওপর দিয়ে চলে যায়। এতে ঘটনাস্থলেই নিহত হন তিনি।এ ঘটনায় সাভার হাইওয়ে থানার পুলিশ বাস দুটি জব্দ করেছে। সেলফি পরিবহনের চালককে আটক করা হলেও অপর বাসের চালক পালিয়ে যান।নিহত পিয়াস খান (২৮) সাভারের পশ্চিম রাজাশন ডেল্টার মোড় এলাকার মৃত আবদুল আজিজ মিয়ার ছেলে। আটক সেলফি পরিবহনের চালক আলী আকবর (৫৪) মানিকগঞ্জের ঘিওর উপজেলার আবদুল মান্নানের ছেলে। সাভার হাইওয়ে থানার পুলিশ জানায়, সোমবার বেলা তিনটার দিকে সাভারে বিপণিবিতান রাজ্জাক প্লাজার সামনের ঢাকা-আরিচা মহাসড়কের আরিচাগামী সার্ভিস লেনের সড়ক বিভাজক টপকে নিরবচ্ছিন্নভাবে গাড়ি চলাচলের লেনে আসেন পিয়াস খান। পিয়াস খান তাঁর দুলাভাইয়ের কাছ থেকে বাসার চাবি আনতে সড়কের অপর প্রান্তে যেতে চাচ্ছিলেন। তিনি সড়ক বিভাজক টপকাতে গিয়ে নিয়ন্ত্রণ হারিয়ে সামনের দিকে ঝুঁকে পড়েন। এ সময় নিরবচ্ছিন্নভাবে গাড়ি চলাচলের লেনে আরিচাগামী সেলফি ব্যানারের একটি বাস তাঁকে ধাক্কা দিলে সড়কে ছিটকে পড়েন তিনি। পরে পেছনের সোলায়মান ব্যানারের একটি বাসের চাকার নিচে পিষ্ট হন। ধাওয়া দিয়ে প্রত্যক্ষদর্শীরা বাস দুটিকে আটক করেন। সোলায়মান ব্যানারের পরিবহনের চালক পালিয়ে গেলেও সেলফি ব্যানারের বাসের চালককে আটক করেন তাঁরা। পরে খবর পেয়ে সাভার হাইওয়ে থানার পুলিশ ঘটনাস্থলে পৌঁছে মরদেহ উদ্ধারসহ বাস দুটি জব্দ করে থানায় নিয়ে যায়। সাভার হাইওয়ে থানার ভারপ্রাপ্ত কর্মকর্তা (ওসি) আজিজুল হক প্রথম আলোকে বলেন, সড়ক দুর্ঘটনায় নিহত পিয়াস খানের মরদেহ তাঁর পরিবারের সদস্যদের আবেদনের পরিপ্রেক্ষিতে যথাযথ প্রক্রিয়ার মধ্য দিয়ে ময়নাতদন্ত ছাড়াই হস্তান্তর করা হয়েছে। এ ব্যাপারে মামলা করার প্রস্তুতি চলছে। দুটি বাস জব্দসহ সেলফি পরিবহনের চালককে আটক করা হয়েছে।",Prothom Alo,https://www.prothomalo.com/bangladesh/district/rv354m9zut
ঘোরাঘুরি করে বাড়ি ফেরার পথে দুর্ঘটনায় প্রাণ গেল কলেজছাত্রের,"লক্ষ্মীপুরের রায়পুর উপজেলায় মোটরসাইকেল নিয়ে ঘুরতে বেরিয়ে দুর্ঘটনায় মাজহারুল ইসলাম ওরফে তানিম (২২) নামের এক কলেজশিক্ষার্থীর মৃত্যু হয়েছে। গতকাল রোববার দিবাগত রাত একটার দিকে রায়পুর পৌরসভার ভূঁইয়ার রাস্তার মাথা এলাকায় এ দুর্ঘটনা ঘটে। এ সময় মোটরসাইকেল আরোহী মাজহারুলের বন্ধু মো. তানজিনও গুরুতর আহত হয়েছেন।মাজহারুল রায়পুর পৌর শহরের দেনায়েতপুরের লেংড়াবাজার এলাকার মাইক ব্যবসায়ী মিজানুর রহমানের একমাত্র ছেলে। তিনি রায়পুর রেসিডেনসিয়াল স্কুল অ্যান্ড কলেজ থেকে এইচএসসি পরীক্ষার্থী ছিলেন। আরও পড়ুনলক্ষ্মীপুরে দুটি মোটরসাইকেলের মুখোমুখি সংঘর্ষে দুই তরুণ নিহত পুলিশ জানায়, ঈদ উপলক্ষে বন্ধুর সঙ্গে নদীর তীরে ঘুরতে মোটরসাইকেল নিয়ে বের হন মাজহারুল ইসলাম। ঘোরাঘুরি শেষে রাতে বাড়ি ফেরার পথে লক্ষ্মীপুর-রায়পুর সড়কের ভূঁইয়ার রাস্তার মাথা এলাকায় পৌঁছালে বিপরীত দিক থেকে আসা দ্রুতগামী একটি সিএনজিচালিত অটোরিকশার সঙ্গে মোটরসাইকেলের ধাক্কা লাগে। এতে মোটরসাইকেলসহ সড়কের পাশে খালে পড়ে যান মাজহারুল। পরে স্থানীয় লোকজন আহত অবস্থায় দুজনকে উদ্ধার করে রায়পুর উপজেলা স্বাস্থ্য কমপ্লেক্সে নিয়ে যান। সেখানে চিকিৎসক মাজহারুলকে মৃত ঘোষণা করেন। রায়পুর থানার ভারপ্রাপ্ত কর্মকর্তা (ওসি) শিপন বড়ুয়া বলেন, দুর্ঘটনাকবলিত সিএনজিচালিত অটোরিকশা ও মোটরসাইকেল জব্দ করা হয়েছে। এ ঘটনায় অটোরিকশাটির চালকও আহত হয়েছেন।এ নিয়ে লক্ষ্মীপুরে গত চার দিনে মোটরসাইকেল দুর্ঘটনায় তিন তরুণের প্রাণ গেল।",Prothom Alo,https://www.prothomalo.com/bangladesh/district/mbv0lhx1ch
"পাইকগাছায় বাসচাপায় দুজনের মৃত্যু, আহত ৩","খুলনার পাইকগাছা উপজেলার কাশিমনগরের শ্মশানঘাট এলাকায় বাসের ধাক্কায় ভ্যানের দুই যাত্রী মারা গেছেন। ওই ঘটনায় আহত হয়েছেন আরও তিনজন। আজ রোববার বেলা ১১টার দিকে ওই দুর্ঘটনা ঘটে। নিহত ওই দুজন হলেন শাহিদা বেগম (৬৫) ও সজীব (২০)। সাহিদা বেগমের বাড়ি সাতক্ষীরার তালা উপজেলার দক্ষিণ নলতা গ্রামে আর সজীবের বাড়ি খুলনার পাইকগাছা উপজেলার হরিঢালী গ্রামে।আহত তিনজন হলেন তালা উপজেলা সদরের ইতি বেগম (২৫), গঙ্গারামপুর গ্রামের আনোয়ারা বেগম (৭০) ও নলতা গ্রামের মেহেদী হাসান (২০)। আহত ব্যক্তিদের তালা উপজেলা স্বাস্থ্য কমপ্লেক্সে ভর্তি করা হয়েছে। পুলিশ ও প্রত্যক্ষদর্শীদের সঙ্গে কথা বলে জানা গেছে, বেলা ১১টার দিকে খুলনা থেকে পাইকগাছাগামী একটি যাত্রীবাহী বাস কাশিমনগরের শ্মশানঘাট এলাকায় একটি ভ্যানকে পেছন দিক থেকে ধাক্কা দেয়। এতে ভ্যানটি পাশের খাদে ছিটকে পড়ে। ঘটনাস্থলেই মারা যান শাহিদা বেগম। তালা স্বাস্থ্য কমপ্লেক্সে নেওয়া হলে সজিবকে মৃত ঘোষণা করে চিকিৎসকেরা। অন্যরা ওই হাসপাতালে চিকিৎসাধীন রয়েছেন। পাইকগাছা থানার ভারপ্রাপ্ত কর্মকর্তা (ওসি) রফিকুল ইসলাম বলেন, বাসটি নিয়ন্ত্রণ হারিয়ে ওই ভ্যানের পেছনের দিকে ধাক্কা দেয়। এতে ওই দুর্ঘটনা ঘটে। ওই ঘটনায় দুপুর পর্যন্ত কেউ থানায় কোনো অভিযোগ করেননি।",Prothom Alo,https://www.prothomalo.com/bangladesh/district/naa02d3dzk
"দিনাজপু‌রে দুই পিকআপের সংঘর্ষে নিহত ১, সড়ক অবরোধ","দিনাজপুরের ফুলবাড়ী উপ‌জেলায় দুটি পিকআপের মুখোমুখি সংঘ‌র্ষে এক নারী মারা গেছেন। এ সময় পিকআপ ভ্যা‌নে ধাক্কা লে‌গে আরও ক‌য়েক‌টি যানবাহন খাদে পড়ে যায়। এতে আটজন আহত হয়েছেন। এ ঘটনায় এলাকাবাসী ক্ষিপ্ত হয়ে ছয় ঘণ্টা সড়ক অব‌রোধ ক‌রে রা‌খেন।প‌রে দুপুর ১২টায় উপজেলা প্রশাসনের হস্তক্ষেপে অবরোধকারীরা সড়ক ছে‌ড়ে দি‌লে যান চলাচল স্বাভাবিক হয়। আজ শনিবার সকাল ছয়টায় উপ‌জেলার দিনাজপুর-গোবিন্দগঞ্জ আঞ্চলিক মহাসড়কের বিজিবি ক্যাম্প–সংলগ্ন ডাঙ্গাপাড়া মোড়ে এ দুর্ঘটনা ঘটে। নিহত রহিমা বেগম (৩৬) কাহারোল উপজেলার পাহাড়পুর এলাকার আবদুল খালেকের স্ত্রী। তিনি পিকআপে স্বামী, দুই সন্তানসহ ঢাকা থে‌কে নিজ বা‌ড়ি দিনাজপু‌রের কাহা‌রো‌লে আস‌ছি‌লেন। থানা-পুলিশ ও স্থানীয় সূত্রে জানা যায়, আজ ভোরে গুঁড়ি গুঁড়ি বৃষ্টির মধ্যে ঢাকা থেকে ছেড়ে আসা একটি পিকআপ কাহারোল যাচ্ছিল। পথে উপজেলার ডাঙ্গাপাড়ায় বাঁক ঘোরানোর সময় নিয়ন্ত্রণ হারিয়ে বিপরীত দিক থেকে আসা অপর একটি আমবাহী পিকআপের সঙ্গে এর মুখোমুখি সংঘর্ষ হয়। এতে ঘটনাস্থলেই পিকআপের যাত্রী রহিমার মৃত্যু হয়। আহত হ‌য়ে‌ছেন র‌হিমার স্বামী ও দুই সন্তান।একই সময় ক্ষতিগ্রস্ত পিকআপ দুটিকে সাইড দিতে গিয়ে আরও পাঁচটি পিকআপ, একটি যাত্রীবাহী বাস, একটি ট্রাকসহ সাতটি যানবাহন নিয়ন্ত্রণ হারিয়ে খাদে পড়ে যায়। এতে ট্রাকের চালক, তাঁর সহকারীসহ আরও পাঁচজন আহত হন। আহত ব্যক্তিদের উদ্ধার করে ফুলবাড়ী উপজেলা স্বাস্থ্য কমপ্লেক্সে চিকিৎসার জন্য ভর্তি করা হয়ে‌ছে। ফুলবাড়ী উপজেলার ভারপ্রাপ্ত নির্বাহী কর্মকর্তা ও সহকারী কমিশনার (ভূমি) মুহাম্মাদ জাফর আরিফ চৌধুরী বলেন, দুর্ঘটনার কার‌ণে এলাকাবাসী মহাসড়ক অব‌রোধ ক‌রেন। ওই জায়গায় স্থানীয় ব্যক্তিরা গতিরোধক স্থাপনের দাবি জানান। বিষয়টি ‌নি‌য়ে জেলা প্রশাসকসহ সড়ক ও জনপথ বিভাগের কর্মকর্তাদের সঙ্গে কথা বলা হ‌য়ে‌ছে। গতিরোধক স্থাপনের ব্যবস্থা করা হচ্ছে।ফুলবাড়ী থানার উপপরিদর্শক ব‌দিউজ্জামান ব‌লেন, দুর্ঘটনা কেন্দ্র করে স্থানীয় ব্যক্তিরা সড়ক অবরোধ করে গতিরোধক স্থাপনের দাবি জানান। প্রায় ছয় ঘণ্টা সড়ক অব‌রোধ ক‌রে রা‌খেন তাঁরা। ক্ষতিগ্রস্ত পিকআপ দু‌টি পু‌লি‌শের হেফাজ‌তে আছে। নিহত ব্যক্তির পরিবারের স্বজন‌দের সঙ্গে কথা বলা হ‌চ্ছে। লাশ হস্তান্তর ও আইনি প্রক্রিয়া চল‌ছে।",Prothom Alo,https://www.prothomalo.com/bangladesh/district/tozw1j4ead
উত্তরায় রাস্তা পার হওয়ার সময় বাসের ধাক্কায় প্রাণ গেল দুই নারীর,"রাজধানীর উত্তরায় রাস্তা পার হওয়ার সময় বাসের ধাক্কায় নিহত হয়েছেন দুই নারী। আজ শনিবার বেলা সাড়ে ১১টার দিকে এ দুর্ঘটনা ঘটে।মনি বেগম নামের এক নারী তাঁর কলেজপড়ুয়া মেয়েকে চিকিৎসক দেখিয়ে উত্তরার জসীমউদ্‌দীন রোড দিয়ে রাস্তা পার হচ্ছিলেন। তাঁর সঙ্গে আরও কয়েকজন রাস্তা পার হচ্ছিলেন। এ সময় বাসের ধাক্কায় মনি বেগম (৩৭) ও মিনারা বেগম (৫৫) নামের আরেক নারী নিহত হন। তবে মনি বেগমের মেয়ে অক্ষত আছেন। বিমানবন্দর থানার কর্তব্যরত উপপরিদর্শক (এসআই) এনায়েত কবির ওরফে মামুন প্রথম আলোকে বলেন, বাসের ধাক্কায় ঘটনাস্থলে মারা যান মিনারা বেগম এবং আহত হন মনি বেগম। দুপুর সাড়ে ১২টার দিকে ঢাকা মেডিকেল কলেজ (ঢামেক) হাসপাতালে নিয়ে গেলে চিকিৎসক মনি বেগমকে মৃত ঘোষণা করেন। মনি বেগমের স্বামী বাদশা মিয়া পেশায় মুদিদোকানি। তিনি আজ দুপুরে হাসপাতালে প্রথম আলোকে বলেন, ঘটনাস্থলে আগে পদচারী–সেতু ছিল। সেটি এখান থেকে সরিয়ে নেওয়া হয়েছে। তাই পথচারীদের এখন ঝুঁকি নিয়ে রাস্তা পার হতে হয়।মনি বেগম সপরিবার দক্ষিণখানের দক্ষিণগাঁওয়াইরে থাকতেন। তাঁর গ্রামের বাড়ি বরগুনা সদরের মেয়েশেরপুরে। বিমানবন্দর থানার পুলিশ জানায়, চালক শাহীনসহ বাসটি জব্দ করা হয়েছে। লাশ দুটি ময়নাতদন্তের জন্য হাসপাতালের মর্গে রাখা হয়েছে।",Prothom Alo,https://www.prothomalo.com/bangladesh/capital/1sup9x1fve
মোটরসাইকেল চালানো শিখতে বের হয়ে প্রাণ গেল দুই কিশোরের,"মুন্সিগঞ্জের টঙ্গিবাড়ী উপজেলায় মোটরসাইকেল চালানো শিখতে বের হয়ে সড়ক দুর্ঘটনায় দুই কিশোরের মৃত্যু হয়েছে। গতকাল শুক্রবার রাত ১০টার দিকে উপজেলার বেশনাল এলাকায় এ দুর্ঘটনায় আহত হয়েছে আরও এক কিশোর।নিহত কিশোরেরা হলো মোটরসাইকেলের চালক জিসান রাজা (১৭) ও তার পেছনে বসা আপন মালত  (১৬)। গুরুতর আহত হয়েছে কিশোর রুবেল মালত (১৬)। তিনজনই উপজেলার মূলচর গ্রামের বাসিন্দা এবং প্রতিবেশী। স্থানীয় ও প্রত্যক্ষদর্শীরা জানান, জিসান রাজা দিঘিরপাড় বাজারের একটি ভাঙারির দোকানে কাজ করত। কিছুদিন আগে সে একটি মোটরসাইকেল কেনে। এরপর সে আপন ও রুবেলকে চালানো শেখাচ্ছিল। গতকাল রাতে জিসান দোকান বন্ধ করে দুজনকে মোটরসাইকেলে তুলে দিঘিরপাড় বাজার থেকে উত্তর দিকে পুরাবাজারের দিকে যাচ্ছিল। বেশনাল এলাকায় এসে মোটরসাইকেলটি নিয়ন্ত্রণ হারিয়ে গাছের সঙ্গে সজোরে ধাক্কা লেগে স্থানীয় একটি পুকুরে পড়ে যায়। এ সময় স্থানীয় লোকজন আহত তিনজনকে উদ্ধার করে মুন্সিগঞ্জ জেনারেল হাসপাতালে নিয়ে যান। সেখানে চিকিৎসক জিসান রাজা ও আপন মালতকে মৃত ঘোষণা করে। মোটরসাইকেলে সবার পেছনে বসা রুবেল মালতকে গুরুতর আহত অবস্থায় ঢাকা মেডিকেল কলেজ হাসপাতালে পাঠানো হয়েছে। টঙ্গিবাড়ী থানার ভারপ্রাপ্ত কর্মকর্তা (ওসি) মো. রাজিব খান প্রথম আলোকে বলেন, জিসান ওই দুজনকে প্রায় সময় মোটরসাইকেল চালানো শেখাত বলে শুনেছেন। গত রাতেও মোটরসাইকেল চালানো শেখানোর জন্য বের হয়েছিল। মোটরসাইকেলে অতিরিক্ত গতি থাকায় সেটা নিয়ন্ত্রণ হারিয়ে একটি কড়ইগাছের সঙ্গে ধাক্কা লেগে ঘটনাটি ঘটেছে। ঘটনাস্থলে পুলিশ গিয়েছিল। কারও কোনো অভিযোগ না থাকায় লাশ স্বজনদের বুঝিয়ে দেওয়া হয়েছে।",Prothom Alo,https://www.prothomalo.com/bangladesh/district/uykpc1aygj
ভারতে বাসে আগুন লেগে ৩ শিশুসহ নিহত ২৫,"ভারতের মহারাষ্ট্রে বাসে আগুন লেগে ৩ শিশুসহ অন্তত ২৫ জন নিহত হয়েছেন। এ ঘটনায় আহত হয়েছেন আরও আটজন। গতকাল শুক্রবার দিবাগত রাত দুইটার দিকে সামরুদ্ধি-মহামার্গ এক্সপ্রেসওয়েতে এ দুর্ঘটনা ঘটে। সংশ্লিষ্ট কর্তৃপক্ষ জানায়, বাসটি পুনে যাওয়ার পথে দুর্ঘটনায় পড়ে। এতে ৩৩ আরোহী ছিলেন। বাসটি নিয়ন্ত্রণ হারিয়ে মহাসড়কের পাশে একটি খুঁটিতে ধাক্কা দেওয়ার পর সেটিতে আগুন ধরে যায়। দুর্ঘটনায় পড়া বাসটির চালকের বরাত দিয়ে পুলিশ জানায়, বাসের চাকার টায়ার ফেটে যাওয়ায় সেটি নিয়ন্ত্রণ হারায় এবং এরপর সেটি পাশের একটি খুঁটিতে ধাক্কা দেয়।মহারাষ্ট্রের বুলধানা জেলার পুলিশ সুপারিনটেনডেন্ট (এসপি) সুনীল কাদাসানে বলেন, বাসের ২৫ জন দগ্ধ হয়ে মারা গেছেন। চালকসহ আহত আটজনকে উদ্ধার করে হাসপাতালে পাঠানো হয়েছে। তদন্ত চলছে উল্লেখ করে পুলিশের ওই কর্মকর্তা আরও বলেন, এই মুহূর্তে তাঁদের অগ্রাধিকার হলো, মরদেহগুলোর পরিচয় শনাক্ত করে সেগুলো তাদের পরিবারের সদস্যদের কাছে হস্তান্তর করা।এ ঘটনায় শোক জানিয়েছেন মহারাষ্ট্রের মুখ্যমন্ত্রী একনাথ সিন্ধে। তিনি নিহত প্রত্যেকের পরিবারকে ৫ লাখ রুপি করে ক্ষতিপূরণ দেওয়ার ঘোষণা দিয়েছেন।",Prothom Alo,https://www.prothomalo.com/world/india/8feyr9qgl6
কেনিয়ায় সড়ক দুর্ঘটনায় নিহত ৪৮,"কেনিয়ার পশ্চিমাঞ্চলে এক সড়ক দুর্ঘটনায় কমপক্ষে ৪৮ জন নিহত হয়েছেন। শুক্রবার রাতে ব্যস্ততম একটি বাস স্টেশনে একটি ট্রাক নিয়ন্ত্রণ হারিয়ে কয়েকটি গাড়িকে ধাক্কা দিলে ও পদচারীদের চাপা দিলে এ হতাহতের ঘটনা ঘটে।স্থানীয় পুলিশ কমান্ডার জিওফ্রে মায়েক জানান, ‘কেরিচো-নাকুরু মহাসড়কে এই দুর্ঘটনায় এখন পর্যন্ত ৪৮ জনের মৃত্যুর বিষয়টি আমরা নিশ্চিত হতে পেরেছি। এখনো দু-একজন ট্রাকটির নিচে আটকা পড়ে আছে বলে আশঙ্কা করা হচ্ছে।’ এই পুলিশ কর্মকর্তা বলেন, ‘এ দুর্ঘটনায় আরও ৩০ জন গুরুতর আহত হয়েছেন। তাদেরকে বিভিন্ন হাসপাতালে ভর্তি করা হয়েছে। এই সংখ্যা আরও বেশি হতে পারে, তবে এখন পর্যন্ত ৩০ জনের বিষয়ে আমরা নিশ্চিত হতে পেরেছি।’  মায়েক বলেন, ‘আমরা সন্দেহ করছি, কেরিচো অভিমুখী ট্রাকটি নিয়ন্ত্রণ হারিয়ে বাস স্টেশনে দাঁড়িয়ে থাকা কয়েকটি মিনিবাসের ওপর উঠে যায় এবং স্টেশনে দাঁড়িয়ে থাকা যাত্রীদের চাপা দিলে এ হতাহতের ঘটনা ঘটে।’স্থানীয় টেলিভিশনগুলোর সম্প্রচারিত ফুটেজে কয়েকটি দুমড়েমুচড়ে যাওয়া গাড়ি দেখা গেছে। ফেসবুকে দেওয়া এক পোস্টে কেরিচোর গভর্নর এরিক মুতাই বলেন, ‘আমি খুবই মর্মাহত। কেরিচোর জনগণের জন্য এটি শোকাবহ মুহূর্ত। প্রিয়জন হারানো পরিবারগুলোর প্রতি আমি সমবেদনা জানাচ্ছি।’সরকারি পরিসংখ্যান অনুযায়ী, সাম্প্রতিক বছরগুলোতে কেনিয়া সড়ক দুর্ঘটনায় নিহত মানুষের সংখ্যা বাড়ছে।",Prothom Alo,https://www.prothomalo.com/world/africa/37lwn52c7s
টাঙ্গাইলে ঈদ উপলক্ষে ঘুরতে বের হয়ে দুই বন্ধুসহ নিহত ৩,"টাঙ্গাইলের কালিহাতী উপজেলায় বাসের ধাক্কায় ইজিবাইকের চালকসহ তিন আরোহী মারা গেছেন। নিহত অপর দুজন কিশোর। এ ঘটনায় আরও পাঁচজন আহত হয়েছেন। শুক্রবার বিকেলে ঢাকা-টাঙ্গাইল-বঙ্গবন্ধু সেতু মহাসড়কের কালিহাতী উপজেলার এলেঙ্গাতে এ দুর্ঘটনা ঘটে।নিহত তিনজন শহরের দক্ষিণ কলেজপাড়া মহিষখোলা এলাকার বাসিন্দা। তাঁরা হলেন ইজিবাইকের চালক শাহজাহান মিয়ার ছেলে মো. বাবু মিয়া (৩৫), আতোয়ার মিয়ার ছেলে মো. আওয়াল মিয়া (১৭) ও মো. রিপনের ছেলে মো. ফকর (১৬)। নিহত আওয়াল মিয়ার মামা রায়হান মিয়া জানান, ঈদ উপলক্ষে আওয়াল ও তার বন্ধুরা ঘুরতে বের হয়েছিল। তাদের বহন করা ইজিবাইকের সঙ্গে বাসের মুখোমুখি সংঘর্ষ হয়। স্থানীয় লোকজন আহত ব্যক্তিদের উদ্ধার করে টাঙ্গাইল জেনারেল হাসপাতালে নিয়ে যান। সেখানে চিকিৎসক তিনজনকে মৃত ঘোষণা করেন। গুরুতর আহত অবস্থায় উন্নত চিকিৎসার জন্য পাঁচজনকে ঢাকায় পাঠানো হয়েছে। নিহত ব্যক্তিদের লাশ বাড়িতে নেওয়া হয়েছে। এলেঙ্গা হাইওয়ে পুলিশ ফাঁড়ির ইনচার্জ পরিদর্শক জাহিদ হাসান বলেন, বাসটি ঢাকা থেকে গোপালপুরের দিকে যাচ্ছিল। আর ব্যাটারিচালিত অটোরিকশাটি বিপরীত দিকে আসছিল। ঘটনাস্থলে গিয়ে বাসটি পাওয়া যায়নি। তবে ইজিবাইকটি পুলিশি হেফাজতে রাখা হয়েছে।",Prothom Alo,https://www.prothomalo.com/bangladesh/district/u3ledsmkji
লক্ষ্মীপুরে দুটি মোটরসাইকেলের মুখোমুখি সংঘর্ষে দুই তরুণ নিহত,"লক্ষ্মীপুর সদর উপজেলায় মোটরসাইকেল নিয়ে ঘুরতে বেড়িয়ে সড়ক দুর্ঘটনায় দুই তরুণ নিহত হয়েছেন। আজ শুক্রবার সন্ধ্যা ছয়টার দিকে লক্ষ্মীপুর-মজু চৌধুরী হাট সড়কের সাইফিয়া দরবার শরিফের কাছে দুটি মোটরসাইকেলের মুখোমুখি সংঘর্ষে এ ঘটনা ঘটে। এতে অন্য মোটরসাইকেলের তিন আরোহী আহত হয়েছেন।নিহত দুই বন্ধু হলেন সাফায়েত হোসেন (১৮) ও মো. রাজন (১৮)। সাফায়েত সদর উপজেলার লাহারকান্দি ইউনিয়নের আটিয়াতলী এলাকার মনজুর ছেলে এবং রাজন লক্ষ্মীপুর পৌরসভার পশ্চিম লক্ষ্মীপুর এলাকার আক্তার হোসেনের ছেলে।পুলিশ ও প্রত্যক্ষদর্শীদের সঙ্গে কথা বলে জানা গেছে, সাফায়েত ও রাজন মোটরসাইকেলে করে মজু চৌধুরী হাটে ঘুরতে যাচ্ছিলেন। লক্ষ্মীপুর মজু চৌধুরী হাট সড়কের সাইফিয়া দরবার শরিফের কাছে পৌঁছালে সামনে থেকে আসা একটি মোটরসাইকেলের সঙ্গে তাঁদের মোটরসাইকেলের মুখোমুখি সংঘর্ষ হয়। ঘটনাস্থলে সাফায়েত নিহত হন। হাসপাতালে নেওয়ার পথে রাজনও মারা যান।লক্ষ্মীপুরে সদর হাসপাতালের আবাসিক চিকিৎসক কর্মকর্তা আনোয়ার হোসেন বলেন, সাফায়াত ও রাজনকে মৃত অবস্থায় হাসপাতালে আনা হয়েছে। আহত তিনজনকে চিকিৎসা দেওয়া হচ্ছে। তুষার নামের আহত একজনের অবস্থা আশঙ্কাজনক। উন্নত চিকিৎসার জন্য তাঁকে ঢাকায় পাঠানো হয়েছে।লক্ষ্মীপুর সদর থানার ভারপ্রাপ্ত কর্মকর্তা (ওসি) মোহাম্মদ মোসলেহ উদ্দিন বলেন, সড়কে দ্রুতগতিতে মোটরসাইকেল চালাতে গিয়ে দুর্ঘটনায় দুজনের মৃত্যু হয়েছে। পুলিশ দুর্ঘটনার বিষয়টি খতিয়ে দেখার চেষ্টা করছে। ঘটনাস্থল থেকে দুর্ঘটনাকবলিত মোটরসাইকেল পুলিশি হেফাজতে নেওয়া হয়েছে। ",Prothom Alo,https://www.prothomalo.com/bangladesh/district/uaof8ea82o
"এক্সপ্রেসওয়েতে যাত্রীবাহী বাস খাদে, আহত ১০","মাদারীপুরের শিবচর উপজেলায় আনন্দ পরিবহনের যাত্রীবাহী একটি বাসের চালক নিয়ন্ত্রণ হারালে সেটি খাদে পড়ে যায়। এ সময় বাসের কমপক্ষে ১০ যাত্রী আহত হন। আজ শুক্রবার বেলা আড়াইটার দিকে যাত্রাবাড়ী-মাওয়া-ভাঙ্গা এক্সপ্রেসওয়ের শিবচরের পাঁচ্চরের মোল্লার বাজার এলাকায় এ দুর্ঘটনা ঘটে।হাইওয়ে পুলিশ ও স্থানীয় সূত্র জানায়, দুপুরে ঢাকা থেকে ফরিদপুরের ভাঙ্গার উদ্দেশে আনন্দ পরিবহনের একটি বাস ছেড়ে আসে। এক্সপ্রেসওয়ের পাঁচ্চরের মোল্লার বাজার এলাকায় পৌঁছে চালক নিয়ন্ত্রণ হারালে বাসটি উল্টে খাদে পড়ে যায়। এ সময় বাসের ১০ যাত্রী আহত হন। খবর পেয়ে হাইওয়ে পুলিশ ঘটনাস্থলে গিয়ে আহত ব্যক্তিদের উদ্ধার করে ও মহাসড়কে যানবাহন চলাচল স্বাভাবিক করে। দুর্ঘটনাকবলিত বাসের যাত্রী মাহাবুব আলম বলেন, ‘পদ্মা সেতু পার হওয়ার পর আমরা বাসের গতি কমাতে বারবার চালককে বলছিলাম। বৃষ্টি হচ্ছিল। কিন্তু চালক গাড়ির গতি কমায়নি। হঠাৎ আমাদের গাড়িটির সামনে একটি ছোট গাড়ি আসে। সেটা আস্তে চলছিল। আমাদের বাসটি ওভারটেক করতে গিয়ে উল্টে খাদে পড়ে যায়।’শিবচর হাইওয়ে থানার উপপরিদর্শক আবদুল্লাহ হেল বাকী বলেন, খবর পেয়ে তাঁরা দ্রুত ঘটনাস্থলে যান। বাসটির কয়েকজন যাত্রী আহত হয়েছেন। তাঁদের চিকিৎসা দেওয়া হয়েছে। বর্তমানে যানবাহন চলাচল স্বাভাবিক আছে। মাদারীপুরের পুলিশ সুপার মাসুদ আলম বলেন, মহাসড়কে যানবাহনের গতি নিয়ন্ত্রণের দিকে নজর রাখতে থানা ও হাইওয়ে পুলিশকে নির্দেশনা দেওয়া আছে।্তএর আগে কাল বৃহস্পতিবার ফরিদপুরের ভাঙ্গায় এক্সপ্রেসওয়েতে পিকআপ ও প্রাইভেট কারের মুখোমুখি সংঘর্ষে আটজন আহত হন।",Prothom Alo,https://www.prothomalo.com/bangladesh/district/7kl52cmahj
শেরপুরে বাসের চাপায় ইজিবাইকের চালকসহ নিহত ২,"শেরপুরের ঝিনাইগাতী উপজেলায় যাত্রীবাহী বাসের চাপায় ব্যাটারিচালিত ইজিবাইকের চালকসহ দুজন নিহত হয়েছেন। ঈদের দিন গতকাল বৃহস্পতিবার রাতে শেরপুর-নন্নী সড়কের ঝিনাইগাতী উপজেলার কদমতলী বাজার এলাকায় এ দুর্ঘটনা ঘটে।নিহত দুজন হলেন নালিতাবাড়ী উপজেলার রাজনগর ইউনিয়নের মোনাকুশা গ্রামের আবদুর রফিকের ছেলে রবিউল ইসলাম (৪০) ও বন্দপাড়া গ্রামের সাইদুর ইসলাম (৩৭)। তাঁদের মধ্যে সাইদুর ইজিবাইকের চালক ছিলেন। থানা-পুলিশ ও স্থানীয় সূত্রে জানা গেছে, বৃহস্পতিবার রাত দেড়টার দিকে ঢাকা থেকে নালিতাবাড়ীগামী যাত্রীবাহী একটি বাস কদমতলী বাজার এলাকায় ইজিবাইকটিকে চাপা দেয়। এ সময় ইজিবাইকটি নন্নী থেকে তিনআনীর দিকে যাচ্ছিল। বাসের ধাক্কায় ইজিবাইকটি দুমড়েমুচড়ে যায় এবং চালক সাইদুর ইসলাম ও যাত্রী রবিউল ইসলাম ঘটনাস্থলেই মারা যান।ঝিনাইগাতী থানার পরিদর্শক (তদন্ত) মো. আবুল কাশেম শুক্রবার দুপুরে বলেন, এ ঘটনায় থানায় মামলার প্রক্রিয়া চলছে। বাসটি আটক করা হয়েছে। তবে বাসের চালক পালিয়ে গেছেন। লাশ দুটি ময়নাতদন্ত ছাড়াই হস্তান্তরের জন্য পরিবারের পক্ষ থেকে আবেদন করা হয়েছে।",Prothom Alo,https://www.prothomalo.com/bangladesh/district/vvbxp7pyxn
ঈদে বাবার সঙ্গে ঘুরতে বেরিয়ে অটোরিকশাচাপায় মেয়ের মৃত্যু,"দিনাজপুরের পার্বতীপুরে ঈদের দিনে বাবার সঙ্গে ঘুরতে বেরিয়ে অটোরিকশাচাপায় প্রাণ হারিয়েছে শিশু রিফা আক্তার (৮)। গতকাল বৃহস্পতিবার সন্ধ্যা ছয়টার দিকে উপজেলার বেলাইচণ্ডী ইউনিয়নের কেশুরভাঙ্গা এলাকায় পার্বতীপুর-সৈয়দপুর আঞ্চলিক মহাসড়কে এ দুর্ঘটনা ঘটেছে। আদরের মেয়েকে হারিয়ে তার মা–বাবা এখন পাগলপ্রায়। নিহত শিশু রিফা আক্তার পার্বতীপুর উপজেলার বেলাইচণ্ডী ইউনিয়নের বুড়িরহাট এলাকার আবদুর রাজ্জাকের মেয়ে। এলাকাবাসী জানান, আবদুর রাজ্জাক ঈদের দিন বিকেলে শিশুকন্যা রিফাকে নিয়ে পার্বতীপুর-সৈয়দপুর আঞ্চলিক মহাসড়কের পাশে তিস্তা ক্যানেল এলাকায় ঘুরতে যান। মেয়েকে সেখানে বেশ কিছু সময় ধরে ঘুরিয়ে দেখান। চটপটি খাওয়ান। এরপর তিনি বাড়ি ফেরার উদ্দেশ্যে মেয়ের হাত ধরে সৈয়দপুর-পার্বতীপুর আঞ্চলিক মহাসড়ক অতিক্রম করছিলেন। এ সময় দ্রুতগতির একটি অটোরিকশা তাঁদের সজোরে ধাক্কা দেয়। এতে বাবা-মেয়ে মহাসড়কের ওপর ছিটকে পড়েন। পরবর্তী সময়ে পেছনে থাকা অপর একটি অটোরিকশা শিশু রিফা আক্তারকে চাপা দিয়ে দ্রুত চলে যায়। এতে ঘটনাস্থলেই তার মৃত্যু ঘটে। চোখের সামনে মেয়ের মৃত্যুতে বাকরুদ্ধ হয়ে পড়েছেন বাবা আবদুর রাজ্জাক। শিশুটির মৃত্যুতে এলাকাতেও শোকের ছায়া নেমে এসেছে। পার্বতীপুর মডেল থানার ভারপ্রাপ্ত কর্মকর্তা (ওসি) মো. আবুল হাসনাত খান দুর্ঘটনায় শিশুর মৃত্যুর বিষয়টি নিশ্চিত করে জানান, এ ঘটনায় থানায় একটি অপমৃত্যু মামলা হয়েছে। লাশের সুরতহাল প্রতিবেদন তৈরি করে আইনি প্রক্রিয়া শেষে লাশ পরিবারের কাছে হস্তান্তর করা হয়েছে। ",Prothom Alo,https://www.prothomalo.com/bangladesh/district/5z8042phbj
ঈদের রাতে দুর্ঘটনায় প্রাণ গেল চাচাতো ভাই–বোনের,"রাজধানীর কুর্মিটোলা জেনারেল হাসপাতালের সামনে সড়ক দুর্ঘটনায় নিহত হয়েছেন দুজন। তাঁরা চাচাতো ভাই–বোন। আহত হয়েছেন একজন। ঈদের দিন গতকাল বৃহস্পতিবার দিবাগত রাত দুইটার দিকে এ দুর্ঘটনা ঘটে। ঢাকা-ময়মনসিংহ মহাসড়কে মোটরসাইকেলে প্রাইভেট কারের ধাক্কায় এ দুর্ঘটনা ঘটে। এতে মোটরসাইকেল চালক মো. শামীম (৩৭) ও তাঁর চাচাতো বোন জান্নাত (২০) নিহত হন। এ দুর্ঘটনায় ওই মোটরসাইকেলের আরেক আরোহী আহত হয়েছেন। তাঁর নাম জানা যায়নি। তিনি ঢাকা মেডিকেল কলেজ হাসপাতালে চিকিৎসাধীন। আরও পড়ুন‘সড়ক দুর্ঘটনা নয়, পরিকল্পিত হত্যাকাণ্ড’  ঢাকার ক্যান্টনমেন্ট থানার ওসি (অপারেশন) হুমায়ুন কবির বলেন, কুড়িল বিশ্বরোড এলাকা থেকে মোটরসাইকেলে করে তিনজন ভাষানটেকের দিকে যাচ্ছিলেন। একই দিক থেকে আসা একটি প্রাইভেট কার মোটরসাইকেলটিকে পেছন দিক থেকে ধাক্কা দিলে এ দুর্ঘটনা ঘটে। আরও পড়ুনদেশের যে ১০৮ এলাকায় সড়ক দুর্ঘটনা বেশি হয়  আরও পড়ুনএক বছরে রাজধানীতে সড়ক দুর্ঘটনা বেড়েছে প্রায় ৯৮%",Prothom Alo,https://www.prothomalo.com/bangladesh/capital/9hyxj6frs1
গাইবান্ধায় বাস ও প্রাইভেট কারের সংঘর্ষে দুজন নিহত,"গাইবান্ধার গোবিন্দগঞ্জে আজ শুক্রবার সকালে বাস ও প্রাইভেট কারের মুখোমুখি সংঘর্ষে দুজন নিহত হয়েছেন। সকাল সাতটার দিকে ঢাকা-রংপুর মহাসড়কে গোবিন্দগঞ্জের পান্তাপাড়া এলাকার ব্র্যাক কার্যালয়ের সামনে এ ঘটনা ঘটে। নিহত দুজন হলেন প্রাইভেট কারের চালক মিজান মিয়া (৩৫) ও প্রাইভেট কারের যাত্রী আবুল বাশার মিয়া (৫৫)। তাঁদের সঙ্গে থাকা জাতীয় পরিচয়পত্র অনুযায়ী মিজান কুমিল্লার মেঘনা উপজেলার দাউদকান্দি এলাকার হক মিয়ার ছেলে এবং বাশার মিয়া ঢাকার খিলক্ষেত এলাকার আবদুল মান্নান মিয়ার ছেলে। দুর্ঘটনায় দুজনের মৃত্যুর খবর প্রথম আলোকে নিশ্চিত করেছেন গোবিন্দগঞ্জ ফায়ার সার্ভিস ও সিভিল ডিফেন্সের স্টেশন অফিসার আরিফ আনোয়ার। তিনি স্থানীয় মানুষের বরাত দিয়ে মুঠোফোনে বলেন, প্রাইভেট কারের চালক একজন যাত্রী নিয়ে রংপুরের দিকে যাচ্ছিলেন। কারটি সকালে পান্তাপাড়া এলাকায় পৌঁছালে বিপরীত দিক থেকে আসা যাত্রীবাহী বাসের সঙ্গে সেটির মুখোমুখি সংঘর্ষ হয়। এতে ঘটনাস্থলেই প্রাইভেট কারের চালক মিজান ও যাত্রী বাশার মিয়া মারা যান। এ ঘটনায় বাসটি জব্দ করা হয়েছে। তবে বাসের কোনো যাত্রী আহত হননি। গোবিন্দগঞ্জ ফায়ার সার্ভিসের সদস্যরা লাশ দুটি উদ্ধার করেছে।গোবিন্দগঞ্জ হাইওয়ে থানার পুলিশ বাসটি জব্দ করেছে। তবে বাসের চালক ও তাঁর সহকারী পলাতক।",Prothom Alo,https://www.prothomalo.com/bangladesh/district/chzrzq9fw5
ঈদের দিন মোটরসাইকেলে ঘুরতে গিয়ে দুর্ঘটনায় দুই কিশোর নিহত,"মেহেরপুর সদর উপজেলায় বন্ধুদের সঙ্গে মোটরসাইকেল নিয়ে ঘুরতে বেরিয়ে সড়ক দুর্ঘটনায় দুই কিশোর নিহত হয়েছে। আজ বৃহস্পতিবার বেলা তিনটার দিকে মেহেরপুর-চুয়াডাঙ্গা সড়কের নতুন দরবেশপুর গ্রামে এ দুর্ঘটনা ঘটে। দুর্ঘটনায় মোটরসাইকেলের আরোহী দুই কিশোর আহত হয়েছে।নিহত দুই কিশোরের নাম জিসান আহম্মেদ (১৪) ও সামিউল ইসলাম (১৪)। জিসান মেহেরপুর শহরের মল্লিকপাড়ার আশরাফুল ইসলামের ছেলে। সে মেহেরপুর সরকারি বালক উচ্চবিদ্যালয়ের নবম শ্রেণির ছাত্র ছিল। আর সামিউল মেহেরপুর শহরের কোর্টপাড়ার মৃত জিয়াউর রহমানের ছেলে। তাদের সঙ্গে আহত দুজন হলো মেহেরপুর শহরের বোসপাড়ার সাদাত হোসেন (১৩) ও কাসারিপাড়ার সিয়াম হোসেন (১৩)। তারা চার বন্ধু। পুলিশ ও প্রত্যক্ষদর্শীদের সঙ্গে কথা বলে জানা গেছে, জিসান, সামিউল, সাদাত ও সিয়াম তিনটি মোটরসাইকেলে করে মেহেরপুর থেকে চুয়াডাঙ্গা পৌর শহর ঘুরে বাড়ি ফিরছিল। নতুন দরবেশপুর এলাকায় পৌঁছালে সামনে থেকে আসা একটি মোটরসাইকেলের সঙ্গে জিসানের মোটরসাইকেলের মুখোমুখি ধাক্কা লাগার উপক্রম হয়। জিসান মোটরসাইকেলের নিয়ন্ত্রণ হারালে যানটি রাস্তার কালভার্টের সঙ্গে ধাক্কা খায়। পেছনে থাকা দুটি মোটরসাইকেলের চালকও নিয়ন্ত্রণ হারিয়ে পড়ে যায়। এতে ঘটনাস্থলেই জিসানের মৃত্যু হয়। আর ফায়ার সার্ভিসের কর্মীরা আহত অন্যদের উদ্ধার করে মেহেরপুর জেনারেল হাসপাতালে নেওয়ার পর সামিউল মারা যায়।মেহেরপুর জেনারেল হাসপাতালের চিকিৎসা কর্মকর্তা শোভন মল্লিক বলেন, সিয়ামের অবস্থা আশঙ্কাজনক। প্রাথমিক চিকিৎসা দিয়ে তাকে উন্নত চিকিৎসার জন্য ঢাকা মেডিকেল কলেজ হাসপাতালে পাঠানো হয়েছে। এদিকে ঘটনাস্থল থেকে দুর্ঘটনাকবলিত তিনটি মোটরসাইকেল পুলিশি হেফাজতে নেওয়া হয়েছে বলে জানিয়েছেন সদর থানার সহকারী উপপরিদর্শক হাফিজুর রহমান।সদর থানার ভারপ্রাপ্ত কর্মকর্তা আবদুর রাজ্জাক বলেন, সড়কে দ্রুতগতিতে মোটরসাইকেল চালাতে গিয়ে দুর্ঘটনায় জিসান আহম্মেদ ও সামিউল ইসলামের মৃত্যু হয়েছে। পুলিশ দুর্ঘটনার বিষয়টি খতিয়ে দেখার চেষ্টা করছে।",Prothom Alo,https://www.prothomalo.com/bangladesh/district/hsalnkjpf6
‘সড়কে বোন মারা যাওয়ার পর থেকে ব্যাগে চিরকুট নিয়ে ঘুরি’,"উদ্যোক্তা তাসফিয়া আফরোজ ব্যাগে সব সময় একটি চিরকুট রাখেন। তাতে নাম ও পরিচয়, মা–বাবা ও স্বামীর মুঠোফোন নম্বর লেখা। ২০২১ সালের ২৬ ডিসেম্বর ছোট বোন জেসিয়া আরফিন সড়ক দুর্ঘটনায় মারা যাওয়ার পর থেকে তিনি ব্যাগে চিরকুট রাখা শুরু করেন।ব্যবসার প্রয়োজনে প্রায় একা ভ্রমণ করতে হয় তাসফিয়াকে। তিনি বলেন, ‘বোন মারা যাওয়ার পর থেকে রাস্তায় বের হলেই মনে হয় যেকোনো সময় দুর্ঘটনা ঘটতে পারে। রাস্তায় মরে থাকলেও তো কেউ চিনতে পারবে না। পরিবারকে খবরটাও দিতে পারবে না। তাই নিজের পরিচয় ও কয়েকটি ফোন নম্বর লিখে রাখি। অন্তত বাবা, মা তো জানতে পারবেন যে আমি মরে গেছি। ছোট বোনের সঙ্গে মা ছিলেন বলে সঙ্গে সঙ্গে খবরটা জানতে পেরেছিলাম।’ যশোরের মেয়ে জেসিয়া আরফিন ঝিকরগাছা থানার মোড়ে সড়ক দুর্ঘটনায় মারা যায়। তখন সে দশম শ্রেণির ছাত্রী। সে ও তার মা একটি ভ্যানে ছিল। ভ্যানকে পেছন থেকে ট্রাক ধাক্কা দিলে জেসিয়া মূল সড়কে ছিটকে পড়ে। মা আর ভ্যানচালক অন্য পাশে পড়ায় তাঁদের তেমন কোনো ক্ষতি হয়নি।তাসফিয়া আফরোজ প্রথম আলোকে বলেন, ‘২০০২ সালে থ্যালাসেমিয়াতে আক্রান্ত ১২ বছরের ছেলেকে হারিয়েছেন মা। এর পর থেকে মা অনেকটা ভেঙে পড়েন। এরপর ২০২১ সালে আরেক ধাক্কা। এ ঘটনার পর থেকে মা এখনো স্বাভাবিক হতে পারেননি। দুর্ঘটনা ঘটার আগেই বোন এক জায়গায় নেমে অন্য রাস্তা দিয়ে যেতে চেয়েছিল। মা ভ্যানেই যাওয়ার সিদ্ধান্ত নিয়েছিলেন। তারপর চোখের সামনেই মেয়েকে মারা যেতে দেখেন।’ মাত্র ১৫ বছর বয়সী ছোট বোনের এভাবে মৃত্যু মেনে নিতে পারছেন না তাসফিয়া। তাঁর উদ্যোক্তাজীবনের অনেক কাজই গুছিয়ে দিত জেসিয়া। দুর্ঘটনার দিনও কুরিয়ারে পণ্য ডেলিভারি দিয়ে বাড়ি ফিরছিল। অন্য দিন সে একাই যাতায়াত করত, ঘটনার দিন মাকে সঙ্গে নিয়ে গিয়েছিল।তাসফিয়া বললেন, ‘আমার সঙ্গে বের হলে আমি ওকে সব সময় ভ্যানের বাম পাশে বসাতাম। যাতে কোনো দুর্ঘটনা ঘটলেও ওর কম ক্ষতি হয়। ঘটনার দিন সে আম্মুকে জোর করে ভ্যানের বাম পাশে বসিয়ে নিজে ডান পাশে বসে। বলেছিল ওর কিছু হবে না।’২০০৫ সালে ঈদুল আজহার দিন সন্ধ্যায় জন্ম হয়েছিল জেসিয়ার। তাসফিয়া বলেন, ‘সংসারের প্রয়োজনে নিজে উদ্যোক্তা হলাম আর আমার কাজ করতে গিয়েই বোনটা মরে গেল। এটা আমি কোনোভাবেই মানতে পারি না।’ দেশে করোনা শুরু হলে সংসারের হাল ধরার জন্য ১০০ টাকার গোলাপ ফুল কিনে উদ্যোক্তাজীবন শুরু করেছিলেন তাসফিয়া আফরোজ। চলতি বছর বাণিজ্য মন্ত্রণালয়ের বাংলাদেশ রিজিওনাল কানেকটিভিটি প্রজেক্ট-১-এর মাধ্যমে তাসফিয়া ভারতের অন্ধ্র প্রদেশের ড. ওয়াইএসআর হর্টিকালচার ইউনিভার্সিটিতে প্রশিক্ষণ নেন। বর্তমানে এ প্রকল্পের আওতায় প্রশিক্ষক হিসেবেও কাজ করছেন তিনি।একেকটি দুর্ঘটনা ঘটে, তারপর তা নিয়ে আলোচনা চলতে থাকে। বড় দুর্ঘটনা হলে আলোচনাটা একটু বেশি দিন স্থায়ী হয়। বিভিন্ন সময় সরকারি ও বেসরকারি প্রতিষ্ঠান সড়ক দুর্ঘটনা রোধে বিভিন্ন পদক্ষেপও নেয়।তাসফিয়া বললেন, ‘স্বজন হারানোর যে কষ্ট, তা ভুক্তভোগী ছাড়া আর কেউ বুঝতে পারবে না। সবাই চুপ হয়ে গেলেও পরিবারগুলো যন্ত্রণাটা বয়ে বেড়ায় সারা জীবন। আমরা তো ভুলতে পারছি না বোনের মৃত্যুর কথা।’সড়ক দুর্ঘটনায় আর কেউ যেন স্বজন না হারায়, তাসফিয়ার পরিবার তাই চায়। তাসফিয়া বলেন, ‘আগে সড়ক দুর্ঘটনায় কেউ মারা গেছে এ ধরনের খবর শুনলে তা স্বাভাবিকভাবেই নিতাম। কিন্তু এখন আর তা নিতে পারি না। মনে হয়, আহারে, কারা যেন স্বজন হারাল।’",Prothom Alo,https://www.prothomalo.com/bangladesh/kx859x8gfw
রংপুরে বাস ও পিকআপ ভ্যানের মুখোমুখি সংঘর্ষে পিকআপচালক নিহত,"রংপুর নগরে বাস ও পিকআপ ভ্যানের মুখোমুখি সংঘর্ষে পিকআপের চালক নিহত হয়েছেন। এ ঘটনায় আহত হয়েছেন আরও চারজন। আজ বৃহস্পতিবার সকাল সোয়া ৮টার দিকে নগরের রংপুর-দিনাজপুর মহাসড়কের হাজিরহাট এলাকায় এই দুর্ঘটনা ঘটে। নিহত পিকআপচালকের নাম মিনহাজুল ইসলাম। তিনি বগুড়ার আজগার আলীর ছেলে।পুলিশ ও স্থানীয় লোকজনের সঙ্গে কথা বলে জানা গেছে, আজ সকালে হানিফ পরিবহনের যাত্রীবাহী বাস সৈয়দপুর থেকে রংপুরের দিকে আসছিল। বাসটি হাজিরহাট এলাকায় পৌঁছালে রংপুর থেকে সৈয়দপুরগামী মুরগিবাহী একটি পিকআপ ভ্যানের সঙ্গে মুখোমুখি সংঘর্ষ হয়। এতে বাস ও পিকআপের সামনের অংশ দুমড়ে-মুচড়ে যায়। ঘটনাস্থলেই পিকআপের চালক মিনহাজুল ইসলাম নিহত হন। খবর পেয়ে পুলিশ ঘটনাস্থলে গিয়ে পিকআপে থাকা আহত চারজনকে উদ্ধার করে হাসপাতালে পাঠায়। এ ঘটনায় এখন পর্যন্ত থানায় কেউ কোনো অভিযোগ করেননি। নগরের হাজিরহাট থানা-পুলিশের ভারপ্রাপ্ত কর্মকর্তা (ওসি) রাজিব বসুনিয়া প্রথম আলোকে বলেন, মরদেহ থানায় আনা হয়েছে। আইনি প্রক্রিয়া শেষে মর্গে পাঠানো হবে। দুর্ঘটনাকবলিত দুটি গাড়ি থানায় রাখা হয়েছে। বাসের চালক পলাতক।",Prothom Alo,https://www.prothomalo.com/bangladesh/district/rdxx06shdz
"এক্সপ্রেসওয়েতে উল্টো পথে প্রাইভেট কার, পিকআপের সঙ্গে মুখোমুখি সংঘর্ষে আহত ৮","ফরিদপুরের ভাঙ্গায় জাতির জনক বঙ্গবন্ধু শেখ মুজিবুর রহমান মহাসড়কে (এক্সপ্রেসওয়ে) পিকআপ ও প্রাইভেট কারের মুখোমুখি সংঘর্ষে আটজন আহত হয়েছেন। এর মধ্যে তিন বছরের এক শিশুসহ একই পরিবারের তিনজন রয়েছেন। আজ বৃহস্পতিবার সকাল সাড়ে সাতটার দিকে উপজেলার চান্দ্রা ইউনিয়নের মালিগ্রামে এক্সপ্রেসওয়ের উড়ালসড়কের ওপরে এ দুর্ঘটনা ঘটে। আহত ব্যক্তিরা হলেন বরিশালের মুলাদী উপজেলার চর সাহেবরামপুর গ্রামের মো. বিল্লাল সরদার (২৫), তাঁর স্ত্রী লিজা আক্তার (২০) ও শিশুপুত্র আশরাফুল (৩); একই গ্রামের আবদুল্লাহ (৩০), একই উপজেলার সেলিমপুর গ্রামের পিয়া আক্তার (১৫), আকরাম হোসেন (১৮), পিকআপের চালক ঢাকার যাত্রাবাড়ী এলাকার মো. সাকিব (২১) এবং প্রাইভেট কারের চালক যশোরের কাজীপাড়া এলাকার হৃদয় (২৫)। শিবচর হাইওয়ে পুলিশ সূত্রে জানা গেছে, আজ ভোরের দিকে যশোর থেকে প্রাইভেট কারে করে বরিশাল যাচ্ছিলেন চালকসহ আটজন। সকাল সাতটার দিকে প্রাইভেট কারটি ভাঙ্গা গোলচত্বর এলাকায় যখন পৌঁছায়, তখন অনেক বৃষ্টি হচ্ছিল। এ জন্য চালক ভুল করে গোলচত্বর থেকে ঢাকা-বরিশাল সড়কে না গিয়ে এক্সপ্রেসওয়েতে উঠে ঢাকার দিকে প্রায় সাত কিলোমিটার পার হয়ে মালিগ্রাম এলাকায় চলে যান। এরপর পথ ভুলের বিষয়টি টের পেয়ে ওয়ান ওয়েরএকই সড়ক ধরে উল্টো পথেই প্রাইভেট কার নিয়ে ভাঙ্গার পথে রওনা দেন। কিছুক্ষণ পর ভাঙ্গার দিক থেকে ঢাকাগামী একটি খালি পিকআপের সঙ্গে প্রাইভেট কারটির মুখোমুখি সংঘর্ষ হয়। এতে দুটি যানের চালকসহ ৮ জন আহত হন। সংঘর্ষে আহত আটজনের মধ্যে তিন বছরের এক শিশুসহ একই পরিবারের তিনজন রয়েছেন। পুলিশ জানায়, ঘটনার পর শিবচর হাইওয়ে পুলিশের সহায়তায় ভাঙ্গা ফায়ার সার্ভিসের সদস্যরা আহত ব্যক্তিদের উদ্ধার করে ভাঙ্গা উপজেলা স্বাস্থ্য কমপ্লেক্সে নিয়ে যান। সেখান থেকে তাঁদের ঢাকা মেডিকেল কলেজ হাসপাতালে পাঠানো হয়েছে। ঘটনার সত্যতা নিশ্চিত করে শিবচর হাইওয়ে পুলিশের উপপরিদর্শক (এসআই) আবদুল্লাহহেল বাকী বলেন, এ দুর্ঘটনার পর ২০ মিনিটের মতো এক্সপ্রেসওয়েতে যান চলাচল বন্ধ ছিল। তবে ওই সময় সড়কে যানবাহনের চাপ ছিল না বলে সমস্যা হয়নি। তিনি বলেন, দুর্ঘটনাকবলিত প্রাইভেট কার ও পিকআপ শিবচর হাইওয়ে থানায় এনে রাখা হয়েছে। এ ঘটনায় কাউকে আটক করা হয়নি। ",Prothom Alo,https://www.prothomalo.com/bangladesh/district/0ccubt11d8
নরসিংদীতে যাত্রীবাহী দুই বাসের মুখোমুখি সংঘর্ষে তরুণ নিহত,"নরসিংদীর মাধবদী উপজেলায় যাত্রীবাহী দুই বাসের মুখোমুখি সংঘর্ষে রাকিব হোসেন (২৫) নামের এক তরুণ নিহত হয়েছেন। আজ বৃহস্পতিবার ভোরে মাধবদীর ভগীরথপুর এলাকায় ঢাকা-সিলেট মহাসড়কে এ দুর্ঘটনা ঘটে। দুর্ঘটনায় দুই বাসের অন্তত ১০ জন যাত্রী আহত হয়েছেন। নিহত রাকিব হোসেন নরসিংদী সদর উপজেলার শিলমান্দী ইউনিয়নের বাগহাটা এলাকার গুলজার মিয়ার ছেলে। দুর্ঘটনায় আহত ব্যক্তিদের মধ্যে নরসিংদী সদর হাসপাতালে চারজন চিকিৎসা নিয়েছেন। তাঁরা হলেন—মো. সাইদ মিয়া (৩০), রানা মিয়া (২৫), আসাদ মিয়া (৩৪) ও অপু মিয়া (১৩)। আহত অন্য ব্যক্তিদের নাম-পরিচয় জানা যায়নি। হাইওয়ে পুলিশ ও হতাহত ব্যক্তিদের স্বজনেরা বলেন, গতকাল বুধবার দিবাগত রাত আড়াইটার দিকে রাজধানীর সায়েদাবাদ থেকে কিশোরগঞ্জগামী একটি বাসে চড়ে তাঁরা রওনা দেন। বাসটি ঢাকা-সিলেট মহাসড়কের মাধবদীর ভগীরথপুর এলাকার মুক্তাদির ডাইংয়ের সামনে পৌঁছানোর পর বিপরীত দিক থেকে আসা ঢাকাগামী আরেকটি বাসের সঙ্গে মুখোমুখি সংঘর্ষ হয়। বাস দুটির সামনের অংশ দুমড়েমুচড়ে যায়। আহত হন অন্তত ১১ জন। বাসের অন্য যাত্রীরা আহত ব্যক্তিদের উদ্ধার করে বিভিন্ন হাসপাতালে পাঠান। নরসিংদী সদর হাসপাতালে নেওয়ার পথে মারা যান রাকিব হোসেন। জরুরি বিভাগে নেওয়ার পর চিকিৎসক তাঁকে মৃত ঘোষণা করেন। খবর পেয়ে ইটাখোলা হাইওয়ে ফাঁড়ির উপপরিদর্শক কবির হোসেন ভূঁইয়া ঘটনাস্থলে গিয়ে দুর্ঘটনাকবলিত বাস দুটি জব্দ করেন। নরসিংদী সদর হাসপাতালের আবাসিক চিকিৎসা কর্মকর্তা (আরএমও) মাহমুদুল কবির প্রথম আলোকে বলেন, রাকিব হোসেন নামের একজনকে মৃত অবস্থায় হাসপাতালে আনা হয়েছিল। তাঁর লাশ মর্গে পাঠানো হয়েছে। আহত চারজনকে প্রাথমিক চিকিৎসা দিয়ে দুজনকে উন্নত চিকিৎসার জন্য ঢাকা মেডিকেল কলেজ হাসপাতালে পাঠানো হয়।ইটাখোলা হাইওয়ে পুলিশ ফাঁড়ির ভারপ্রাপ্ত ইনচার্জ উপপরিদর্শক কবির হোসেন ভূঁইয়া বলেন, নিহত ব্যক্তির পরিবারের সদস্যরা ময়নাতদন্ত ছাড়াই লাশ হস্তান্তরের জন্য আবেদন করেছেন। দুর্ঘটনাকবলিত বাস দুটি জব্দ করে ফাঁড়িতে এনে রাখা হয়েছে। এ ঘটনায় আইনগত ব্যবস্থা নেওয়া হচ্ছে।",Prothom Alo,https://www.prothomalo.com/bangladesh/district/lzne02ywri
"ঈদের আনন্দ পুড়ে গেছে অ্যাম্বুলেন্সের আগুনে, নিশ্চুপ আলমগীর শুধু কাঁদছেন","প্রতিবছর কোরবানির (ঈদুল আজহা) ঈদে স্ত্রী-সন্তানদের নিয়ে বাড়িতে আসতেন আলমগীর খান (৪২)। গ্রামের বাড়িতে ভাইবোনসহ স্বজনদের নিয়ে একসঙ্গে ঈদ উদ্‌যাপন করতেন। কখনো এর ব্যত্যয় ঘটেনি। এবারও আলমগীর ঈদে বাড়িতে এসেছেন। তবে আসতে পারেননি তাঁর স্ত্রী-সন্তানেরা। সম্প্রতি অ্যাম্বুলেন্স দুর্ঘটনায় আলমগীরের তিন সন্তান ও স্ত্রী মারা গেছেন। আলমগীরের ঈদের আনন্দ পুড়ে গেছে অ্যাম্বুলেন্সের আগুনে।ঈদ উপলক্ষে স্ত্রী কমলা বেগম, বড় ছেলে আরিফ (১২), ছোট ছেলে হাসিব (১০) ও একমাত্র মেয়ে হাফসাকে (১) গত শনিবার বাড়িতে পাঠিয়ে দেন আলমগীর। একটি অ্যাম্বুলেন্সে করে তাঁরা বাড়িতে ফিরছিলেন। সঙ্গে ছিলেন আলমগীরের অসুস্থ শাশুড়ি তাসলিমা বেগম (৫০), শ্যালিকা বিউটি বেগম (২৫) ও তাঁর ছেলে মেহেদী (১০)। ভাঙ্গার মালিগ্রাম উড়াল সড়কে বঙ্গবন্ধু শেখ মুজিবুর রহমান এক্সপ্রেসওয়েতে দুর্ঘটনার কবলে পড়ে অ্যাম্বুলেন্সে আগুন লেগে যায়। এতে দগ্ধ হয়ে সবাই মারা যান। আলমগীরের বাড়ি ফরিদপুরের বোয়ালমারী উপজেলার শেখর ইউনিয়নের মাইট কুমড়া গ্রামে। তিনি ঢাকায় ব্যবসা করেন। পরিবার-পরিজন নিয়ে থাকতেন কেরানীগঞ্জের দক্ষিণ মুসলিমবাগ মহল্লার একটি ভাড়া বাসায়। মর্মান্তিক ওই দুর্ঘটনার ছয় দিন পর আজ পবিত্র ঈদুল আজহা উদ্‌যাপিত হচ্ছে। কিন্তু ঈদ নেই আলমগীর ও তাঁর স্বজনদের পরিবারে। সব আনন্দ যেন পুড়ে গেছে ভাঙ্গার মালিগ্রাম উড়াল সড়কে। আরও পড়ুনচাকা ফেটে উড়ালসড়কের রেলিংয়ে আছড়ে পড়ে অ্যাম্বুলেন্স, ধরে যায় আগুন আলমগীরের চাচাতো ভাই সিদ্দিক খান বলেন, দুর্ঘটনার পরের দিনগুলো তাঁদের কীভাবে কেটেছে, তাঁর বলার ভাষা নেই। আজ সকালে আলমগীরকে নিয়ে ঈদের নামাজ পড়েন তিনি। নামাজে যাওয়ার আগে আলমগীরকে জোর করে একটু সেমাই খাওয়ান। নামাজ শেষে কবর জিয়ারত করে বাড়িতে ফেরার পর ঘরের মধ্যে শুয়ে আলমগীর কাঁদছেন। তাঁর মা ঘরের কোণে নিশ্চুপ বসে আছেন। কখনো কখনো ফুঁপিয়ে ফুঁপিয়ে কাঁদছেন। দুর্ঘটনার আগেই গত শুক্রবার আলমগীররা কোরবানির পশু কেনেন। ধর্মীয় রীতি মেনে আজ কোরবানিও দিয়েছেন। তবুও আনন্দ নেই আলমগীরের মনে। অথচ গত ঈদে আলমগীর নিজে কোরবানির পশু জবাইসহ সব কাজ করতেন। গত শনিবার থেকে আলমগীর ও তাঁর স্বজনদের ঈদের আনন্দ উবে যায়। এখন নামাজ ও কবর জিয়ারতের মধ্য দিয়ে সময় কাটছে তাঁর। আলমগীর বলেন, ‘আরে আমার বাছারা। আরে আমার সোনারা। আমার ছেলেমেয়ে স্ত্রী সবাই পুইড়া মইরা গেল। না জানি কত কষ্ট পাইছে ওরা ওই সময়। ওরে আল্লাহ রে।’ একপর্যায়ে ডুকরে কেঁদে ওঠেন তিনি। আরও পড়ুনঅতিরিক্ত গতি ও রেলিংয়ের ধাক্কায় অ্যাম্বুলেন্সের নিয়ন্ত্রণ হারান চালক ১৭ বছর আগে আলমগীর পাশের বোয়ালমারী উপজেলার গুনবাহা ইউনিয়নের ফেলাননগর গ্রামের আজিজার-নাসরিন দম্পতির বড় মেয়ে কমলা বেগমকে বিয়ে করেন। তাঁর বড় ছেলে আরিফ সপ্তম ও ছোট ছেলে হাসিব পঞ্চম শ্রেণিতে পড়ত। আলমগীরের মা সালেহা বেগম বলেন, ‘সারা বছর ঈদের দিনটির দিকে তাকায় থাকতাম। আমাকে সবচেয়ে বেশি আদর করত বড় নাতি আরিফ। বাড়িতে এসেই আমার গলা জড়াইয়া বলত, “দাদু আমি আসছি। তুমি আমার আদর করো।” যত দিন বাড়িতে থাকতো আমার পাছ ছাড়ত না। আমার যে কী সর্বনাশ হইয়া গেল। আমার জীবনের সব আনন্দ পুইড়া শেষ হইয়া গেল।’ আরও পড়ুনএক্সপ্রেসওয়েতে আগুনে পুড়ে নিহত সাতজনের পরিচয় মিলেছে, চারজন একই পরিবারের গত শনিবার রাত নয়টার দিকে কমলা বেগম ও তাঁর তিন সন্তানের লাশ বাড়িতে আনা হয়। রাত ১০টার দিকে বাড়ি থেকে আনুমানিক ৩০০ মিটার দূরে পারিবারিক কবরস্থানে পাশাপাশি চারটি কবরে তাঁদের দাফন করা হয়।",Prothom Alo,https://www.prothomalo.com/bangladesh/district/8mwcplm5hx
"সিরাজগঞ্জে আমের ট্রাক ও গরুর পিকআপের সংঘর্ষ, নিহত ৪","সিরাজগঞ্জের উল্লাপাড়া উপজেলায় আমের ট্রাক ও গরুবোঝাই পিকআপ ভ্যানের মুখোমুখি সংঘর্ষে এক শিশুসহ চারজন নিহত হয়েছেন। আজ বৃহস্পতিবার সকাল সাড়ে আটটার দিকে উপজেলার হাটিকুমরুল-বনপাড়া মহাসড়কের রামকৃষ্ণপুর ইউনিয়নের পুকুরপাড় এলাকায় এ দুর্ঘটনা ঘটে। এতে আরও দুজন আহত হয়েছেন।নিহত ব্যক্তিরা হলেন গাইবান্ধা সদর উপজেলার ফুলবাড়ী গ্রামের সুজন সেখ (৩২), সাঘাটা উপজেলার হাসিলকান্দি গ্রামের রাব্বি হোসেন (২৪), নাটোরের বাগাতিপাড়া উপজেলার প্যারাবাড়িয়া গ্রামের মাসুদ রানা (৩০) ও একই গ্রামের শরিফুল ইসলামের ছেলে শিশু আয়ান (৪)। দুর্ঘটনায় পিকআপে থাকা তিনটি গরু মারা গেছে। পুলিশ ও প্রত্যক্ষদর্শী কয়েকজনের সঙ্গে কথা বলে জানা গেছে, আজ সকালে আমবোঝাই ট্রাকটি রাজশাহী থেকে হাটিকুমরুলের দিকে যাচ্ছিল। আর গরুবোঝাই পিকআপ ভ্যানটি বনপাড়ার দিকে যাচ্ছিল। গাড়ি দুটি হাটিকুমরুল-বনপাড়া মহাসড়কের রামকৃষ্ণপুর ইউনিয়নের পুকুরপাড় এলাকায় পৌঁছালে মুখোমুখি সংঘর্ষ হয়। এ সময় পিকআপটি দুমড়েমুচড়ে যায় এবং পিকআপের চালকসহ মোট ছয়জন গুরুতর আহত হন। তাঁদের উদ্ধার করে হাসপাতালে নেওয়ার পথে চারজন মারা যান। আহত অন্য দুজনকে স্থানীয় একটি হাসপাতালে ভর্তি করা হয়েছে। হাটিকুমরুল হাইওয়ে থানার ভারপ্রাপ্ত কর্মকর্তা (ওসি) বদরুল কবির বিষয়টি নিশ্চিত করে প্রথম আলোকে বলেন, নিহত ব্যক্তিদের লাশ উদ্ধার করে থানায় রাখা হয়েছে। আহত ব্যক্তিদের স্থানীয় হাসপাতালে ভর্তি করা হয়েছে। দুর্ঘটনাকবলিত ট্রাক ও পিকআপ ভ্যানটি জব্দ করে থানায় এনে রাখা হয়েছে।",Prothom Alo,https://www.prothomalo.com/bangladesh/district/ic9vfigj8o
বগুড়ায় দূরপাল্লার কোচ উল্টে কিশোর ও তরুণ নিহত,"বগুড়ার শিবগঞ্জ উপজেলায় দূরপাল্লার যাত্রীবাহী কোচ উল্টে এক কিশোর ও এক তরুণ নিহত হয়েছেন। আজ বুধবার সকালে উপজেলার চণ্ডীহারা এলাকায় ঢাকা-রংপুর মহাসড়কে এ দুর্ঘটনা ঘটে। এ ঘটনায় আরও দুজন আহত হয়েছেন। দুর্ঘটনায় নিহত দুজনই দূরপাল্লার কোচের যাত্রী ছিলেন। এর মধ্যে নিহত কিশোরের নাম মো. আল আমিন (১৫)। সে রংপুরের মিঠাপুকুর উপজেলার কাপড়িখাল গ্রামের মো. সেলিম মিয়ার ছেলে। দুপুর সাড়ে ১২টা পর্যন্ত নিহত তরুণের নাম-পরিচয় জানতে পারেনি হাইওয়ে পুলিশ। তাঁর বয়স আনুমানিক ২১ বছর। হাইওয়ে পুলিশ ও স্থানীয় লোকজনের সঙ্গে কথা বলে জানা গেছে, ঢাকা থেকে ছেড়ে আসা রংপুরগামী বৈশাখী পরিবহনের একটি কোচ ভোরের দিকে বগুড়ার শিবগঞ্জ উপজেলার চণ্ডীহারা এলাকায় নিয়ন্ত্রণ হারিয়ে মহাসড়কের সড়ক বিভাজকে ধাক্কা লেগে উল্টে যায়। এতে ঘটনাস্থলেই দুজন যাত্রী নিহত হন। আহত দুজনকে উদ্ধার করে হাসপাতালে পাঠানো হয়। হাইওয়ে পুলিশের গোবিন্দগঞ্জ থানার ভারপ্রাপ্ত কর্মকর্তা (ওসি) আমিনুল ইসলাম প্রথম আলোকে বলেন, দুর্ঘটনার পর কোচের চালক ও সহকারী পালিয়েছেন। দুর্ঘটনায় নিহত কিশোরের পরিচয় জানা গেলেও তরুণের পরিচয় এখনো নিশ্চিত হওয়া যায়নি। তাঁর পরিচয় শনাক্তের চেষ্টা চলছে।",Prothom Alo,https://www.prothomalo.com/bangladesh/4co7rk8gum
"মোটরসাইকেল চালানোর সময় মুঠোফোনে কথা বলছিলেন ব্যবসায়ী, বাসচাপায় মৃত্যু","নাটোরের বড়াইগ্রাম উপজেলায় অজ্ঞাত একটি বাসের চাপায় আবুল হোসেন তালুকদার (৫৫) নামে মোটরসাইকেল আরোহী এক সার ব্যবসায়ী নিহত হয়েছেন। আজ মঙ্গলবার সকালে উপজেলার উপজেলার আহম্মদপুর এলাকায় নাটোর-ঢাকা মহাসড়কে এ দুর্ঘটনা ঘটে।নিহত ব্যবসায়ী আবুল হোসেন তালুকদার উপজেলার বালিয়া গ্রামের মৃত মাহমুদউল্লাহ তালুকদারের ছেলে। তিনি বাংলাদেশ কেমিক্যাল ইন্ডাস্ট্রিজ করপোরেশনের (বিসিআইসি) একজন সারের ডিলার ছিলেন। হাইওয়ে পুলিশ ও প্রত্যক্ষদর্শী কয়েকজনের সঙ্গে কথা বলে জানা গেছে, আজ সকাল আটটার দিকে আহম্মদপুর বাজার থেকে মোবাইলে কথা বলতে বলতে মোটরসাইকেলে বনপাড়ার দিকে যাচ্ছিলেন ব্যবসায়ী আবুল হোসেন তালুকদার। এ সময় বনপাড়ার দিক থেকে আসা অজ্ঞাত একটি যাত্রীবাহী বাস তাঁকে চাপা দিয়ে পালিয়ে যায়। এতে ঘটনাস্থলেই ব্যবসায়ী আবুল হোসেন নিহত হন। খবর পেয়ে ঝলমলিয়া হাইওয়ে পুলিশ তাঁর লাশ উদ্ধার করে ময়নাতদন্তের জন্য জেলা সদর হাসপাতালে পাঠায়। ঝলমলিয়া হাইওয়ে পুলিশের পরিদর্শক মাসুদ রানা প্রথম আলোকে বলেন, কানে মোবাইল ফোনে ঠেকিয়ে কথা বলতে বলতে মোটরসাইকেল চালাচ্ছিলেন ওই ব্যবসায়ী। এ সময় বিপরীত দিক থেকে আসা একটি অজ্ঞাত বাস তাঁকে চাপা দেয়। ওই ব্যক্তির লাশ উদ্ধার করা হয়েছে। পুলিশ বাসটি শনাক্তের চেষ্টা চালাচ্ছে। এ ঘটনায় মামলার প্রস্তুতি চলছে।",Prothom Alo,https://www.prothomalo.com/bangladesh/district/rdgyxeqmm3
‘মেয়েটা আমার চোখের সামনে ছটফট করতে করতে মইরা গেল’,"স্ত্রী ও দুই ছেলে-মেয়েকে নিয়ে রাজধানী ঢাকা থেকে গ্রামের বাড়ি মাদারীপুরে ফিরছিলেন লিটন মাতুব্বর। দূরপাল্লার কোনো বাসে আসন না পেয়ে তাঁরা ছোট যানবাহনে ভেঙে ভেঙে ফরিদপুরের রাজৈর উপজেলার টেকেরহাট বাসস্ট্যান্ড পর্যন্ত পোঁছান। এরপর মাহিন্দ্রায় (থ্রি হুইলার) করে বাড়ির পথে রওনা দেন। এ সময় একটি পিকআপ ভ্যানের ধাক্কায় মাহিন্দ্রা থেকে ছিটকে পড়ে তাঁর ১০ বছর বয়সী শিশুকন্যা তানজিলা। এতে ওই পিকআপ ভ্যানের চাকায় পিষ্ট হয়ে মৃত্যু হয় তার।  মঙ্গলবার বেলা ১১টার দিকে রাজৈর উপজেলার পল্লী বিদ্যুৎ অফিসের সামনে ঢাকা-বরিশাল মহাসড়কে এ দুর্ঘটনা ঘটে। নিহত তানজিলার বাড়ি মাদারীপুর সদর উপজেলার ঘটকচর এলাকায়। সে ঢাকার একটি প্রাথমিক বিদ্যালয়ের পঞ্চম শ্রেণির শিক্ষার্থী ছিল।লিটন মাতুব্বর বুক চাপড়াতে চাপড়াতে বলেন, ‘ভালোভাবেই ঢাকা থেকে আসতেছিলাম। বাড়ির কাছাকাছি আইসা কী থিকা কী হইয়া গেল। মেয়েটা আমার চোখের সামনে ছটফট করতে করতে মইরা গেল। বাবা হইয়া আমি কিছুই করতে পারলাম না।’রাজৈর থানার পরিদর্শক সঞ্জয় ঘোষ প্রথম আলোকে বলেন, মাহিন্দ্রাটি একটি ছোট যানবাহনকে ওভারটেক করতে যাচ্ছিল। তখন পিকআপের সঙ্গে ধাক্কা লাগে। শিশু তানজিল মহাসড়কে পড়ে ওই পিকআপের চাকায় পিষ্ট হয়। রাজৈর থানা ও হাইওয়ে পুলিশ এবং প্রত্যক্ষদর্শী সূত্র জানায়, মাহিন্দ্রাটি রাজৈর পল্লী বিদ্যুৎ অফিসের সামনে গেলে বরিশাল থেকে আসা বিপরীতমুখী একটি পিকআপ ভ্যান সেটিকে ধাক্কা দেয়। এ সময় মাহিন্দ্রা থেকে ঢাকা-বরিশাল মহাসড়কে ছিটকে পড়ে পিকআপ ভ্যানটির চাকায় পিষ্ট হয় তানজিলা।স্থানীয় লোকজন গুরুতর আহত অবস্থায় তাকে রাজৈর উপজেলা স্বাস্থ্য কমপ্লেক্সে নিয়ে গেলে চিকিৎসক মৃত ঘোষণা করেন।মস্তফাপুর হাইওয়ে পুলিশ থানার পরিদর্শক আবু নাঈম মো. মোফাজ্জেল হক প্রথম আলোকে বলেন, পিকআপ ভ্যানটি হাইওয়ে পুলিশ জব্দ করেছে। তবে চালককে আটক করা সম্ভব হয়নি। এ ঘটনায় আইনগত ব্যবস্থা নেওয়া হবে।",Prothom Alo,https://www.prothomalo.com/bangladesh/district/c4tqk4zytc
বগুড়ায় অটোরিকশা-ভটভটির মুখোমুখি সংঘর্ষে দুই শিশুসহ নিহত ৩,"বগুড়ায় সিএনজিচালিত অটোরিকশার সঙ্গে শ্যালো ইঞ্জিনচালিত ভটভটির মুখোমুখি সংঘর্ষে তিনজন নিহত হয়েছেন। তাঁদের মধ্যে দুজন শিশু।মঙ্গলবার সকাল আটটার দিকে বগুড়া-নওগাঁ আঞ্চলিক সড়কে বগুড়া সদর উপজেলার এরুলিয়া মণ্ডলপাড়া এলাকায় এ দুর্ঘটনা ঘটে। নিহত তিনজন হলেন অটোরিকশাচালক বগুড়ার কাহালু উপজেলার নারহট্ট গ্রামের আমিনুল ইসলাম ওরফে তোতা (৫৪) এবং অটোরিকশার যাত্রী শিশু আশামণি (৭) ও খাদিজা বেগম (২)।বগুড়া সদর থানার পরিদর্শক (তদন্ত) শাহীনুজ্জামান প্রথম আলোকে বলেন, অটোরিকশা ও ভটভটির মুখোমুখি সংঘর্ষে ঘটনাস্থলেই চালক মারা যান এবং শহীদ জিয়াউর রহমান মেডিকেল কলেজ হাসপাতালে নেওয়ার পর দুই শিশুর মৃত্যু হয়। ওই দুই শিশু মা-বাবার সঙ্গে অটোরিকশায় করে বগুড়ার চারমাথায় যাচ্ছিল। পুলিশ ও প্রত্যক্ষদর্শীরা জানিয়েছেন, মঙ্গলবার সকালে দুপচাঁচিয়া থেকে যাত্রী নিয়ে বগুড়ার চারমাথায় আসছিল অটোরিকশাটি। এদিকে চারমাথা আড়তে মাছ বিক্রি করে ফিরছিল ভটভটি। এরুলিয়া এলাকায় অটোরিকশা ও ভটভটির মুখোমুখি সংঘর্ষ হয়।এতে অটোরিকশার চালক ঘটনাস্থলেই মারা যান। অটোরিকশায় থাকা রাশেদ শেখ, তাঁর স্ত্রী জোসনা বেগম এবং তাঁদের দুই শিশুকন্যা আশামণি ও খাদিজা বেগমকে শহীদ জিয়াউর রহমান মেডিকেলে নেওয়া হয়। সেখানে চিকিৎসকেরা আশা ও খাদিজাকে মৃত ঘোষণা করেন।",Prothom Alo,https://www.prothomalo.com/bangladesh/district/7aw9gi5azo
"এক্সপ্রেসওয়েতে ১ বছরে ২৬০ দুর্ঘটনা, মৃত্যু ৯৪","দেশের একমাত্র এক্সপ্রেসওয়েতে দুর্ঘটনা ও প্রাণহানির সংখ্যা দিন দিন বাড়ছে। উদ্বোধনের এক বছরেই সড়কটিতে ২৬০টি দুর্ঘটনায় ৯৪ জনের মৃত্যু হয়েছে। যানবাহনের অতিরিক্ত গতি, লাইসেন্সবিহীন অদক্ষ চালক, ফিটনেসবিহীন গাড়ি ও মোটরসাইকেলের অনিয়মতান্ত্রিক চলাচলে এক্সপ্রেসওয়েতে দুর্ঘটনার অন্যতম কারণ বলে মনে করছেন সংশ্লিষ্টরা।দুর্ঘটনা কমিয়ে আনতে পুলিশের নজরদারি বাড়ানোর তাগিদ দিয়েছে বিআরটিএ। আর পুলিশ জোর দিচ্ছে সিসি ক্যামেরা স্থাপনের ওপর। সঙ্গে হাইওয়ে থানাগুলোতে জনবল ও প্রয়োজনীয় সরঞ্জামসহ সুযোগ–সুবিধা বাড়ানোর তাগিদও দিয়েছে তারা।সর্বশেষ গত শনিবার এক্সপ্রেসওয়ের মালিগ্রাম উড়ালসড়কে একটি অ্যাম্বুলেন্সের সামনের চাকা ফেটে মা, দুই মেয়ে, নাতি–নাতনিসহ এক পরিবারের সাতজন নিহত হন। নিহত হন অ্যাম্বুলেন্সের চালকও। এর আগে গত ১৯ মার্চ শিবচরে একটি বাস নিয়ন্ত্রণ হারিয়ে এক্সপ্রেসওয়ের রেলিং ভেঙে নিচে পড়ে গেলে ১৯ জন নিহত হন। এ পথে গাড়ির সর্বোচ্চ গতি ৮০ কিলোমিটার। কিন্তু গাড়িগুলো চলছে ১২০ থেকে ১৩০ কিলোমিটার গতিতে। এ অবস্থায় চাকা ফেটে যাওয়া কিংবা কোনো আঘাতের কারণে ব্রেক চেপে গাড়ির নিয়ন্ত্রণ করা যাচ্ছে না, ফলে দুর্ঘটনা ঘটছে। নাহিন রেজা, নির্বাহী প্রকৌশলী, মুন্সিগঞ্জ সড়ক বিভাগ ঢাকার যাত্রাবাড়ী থেকে ফরিদপুরের ভাঙ্গা পর্যন্ত জাতির জনক বঙ্গবন্ধু শেখ মুজিবুর রহমান মহাসড়কটির দৈর্ঘ্য ৫৫ কিলোমিটার। এর মধ্যে যাত্রাবাড়ী থেকে পদ্মা সেতু পর্যন্ত ৩২ কিলোমিটার এবং জাজিরা থেকে ভাঙ্গা পর্যন্ত ২৩ কিলোমিটার। মাদারীপুর হাইওয়ে পুলিশ ও মুন্সিগঞ্জ সড়ক বিভাগের হিসাব বলছে, পদ্মা সেতু উদ্বোধনের পর গত এক বছরে এক্সপ্রেসওয়েতে ২৬০টি সড়ক দুর্ঘটনা ঘটেছে। এতে মারা গেছেন ৯৪ জন।এর মধ্যে ঢাকা থেকে মাওয়া অংশে ২১১টি দুর্ঘটনায় মারা গেছেন ২৬ জন। আর জাজিরা-ভাঙ্গা অংশে ৪৯টি দুর্ঘটনায় মারা গেছেন ৬৮ জন। দুর্ঘটনার সংখ্যা জাজিরা ভাঙ্গা অংশে কম হলেও এখানে মৃত্যু বেশি। এই ৬৮ জনের মধ্যে ৩৪ জনই মারা গেছেন চারটি বড় দুর্ঘটনায়। আরও পড়ুন‘এক্সপ্রেসওয়েতে এত বড় দুর্ঘটনা আগে কেউ দেখেনি’ এক্সপ্রেসওয়েতে এত দুর্ঘটনার কারণ সম্পর্কে বাংলাদেশ প্রকৌশল বিশ্ববিদ্যালয়ের (বুয়েট) সড়ক দুর্ঘটনা গবেষণা ইনস্টিটিউটের (এআরআই) পরিচালক মো. সামছুল হক বলেন, দ্রুতগতির অবকাঠামো হলো। কিন্তু তার সঙ্গে দক্ষ ও যোগ্য চালক না হলে, গাড়ির ফিটনেস ঠিকঠাক না থাকলে এমন দুর্ঘটনা ঘটতে পারে। সড়কসংকেত না মানলে এক্সপ্রেসওয়েতে বিপর্যয় ঘটবে।বিপর্যয়রোধে করণীয় সম্পর্কে সামছুল হক প্রথম আলোকে বলেন, চালকের যোগ্যতা যাচাই করতে হবে এবং ফিটনেস দেওয়ার আগে গাড়িটা ঠিকঠাক যাচাই করা জরুরি। দ্রুতগতির অবকাঠামো হলো। কিন্তু তার সঙ্গে দক্ষ ও যোগ্য চালক না হলে, গাড়ির ফিটনেস ঠিকঠাক না থাকলে এমন দুর্ঘটনা ঘটতে পারে। সড়কসংকেত না মানলে এক্সপ্রেসওয়েতে বিপর্যয় ঘটবে।সড়ক দুর্ঘটনা গবেষণা ইনস্টিটিউটের (এআরআই) পরিচালক মো. সামছুল হক মাদারীপুর হাইওয়ে সূত্রে জানা গেছে, গত জুন থেকে চলতি জুন পর্যন্ত এই হাইওয়ের অধীনে ৩৯ হাজার ৪১৭টি মামলায় মোট ১৩ কোটি ৭৩ লাখ টাকা জরিমানা করা হয়েছে। এর মধ্যে বেশির ভাগ গতির সব মামলা হয়েছে জাজিরা-ভাঙ্গা এক্সপ্রেসওয়ে অংশে। এর সংখ্যা ১৩ হাজার ৮৮৭টি।হাইওয়েতে দুর্ঘটনারোধে মূল কাজ হাইওয়ে পুলিশের উল্লেখ করে ফরিদপুর বিআরটিএর সহকারী পরিচালক মো. ইমরান খান প্রথম আলোকে বলেন, পুলিশের নজরদারি বাড়ালে দুর্ঘটনার সংখ্যা কমিয়ে আনা সম্ভব। মোটরসাইকেলের জন্য দুর্ঘটনা বাড়ছে। এক্সপ্রেসওয়েতে মোটরসাইকেল চলতে দেওয়া উচিত নয় বলে মনে করেন তিনি।সিসিটিভি ক্যামেরা স্থাপনের ওপর জোর দিয়েছেন হাইওয়ে মাদারীপুর অঞ্চলের পুলিশ সুপার মাহবুবুল আলম। পাশাপাশি হাইওয়ে থানাগুলোতে জনবল ও লজিস্টিক সাপোর্ট বাড়ানোর ওপর গুরুত্ব দেন তিনি। সবার সম্মিলিত চেষ্টা ছাড়া এক্সপ্রেসওয়েতে দুর্ঘটনা রোধ করা সম্ভব নয় বলে মত দেন পুলিশের ওই কর্মকর্তা।কোনো গাড়ি যখন দুর্ঘটনায় পড়ে, তখন বিআরটিএ কিংবা হাইওয়ে পুলিশ নিজেদের দোষ ঢাকতে ‘দ্রুত গতির’ কথা বলে দায় তাঁদের ওপর চাপানোর চেষ্টা করে বলে মন্তব্য করেছেন বাংলাদেশ সড়ক পরিবহন শ্রমিক ফেডারেশনের যুগ্ম সাধারণ সম্পাদক জুবায়ের জাকির। তিনি বলেন, পদ্মা সেতু চালু হওয়ার পর দক্ষিণের ২১টি জেলায় যে সংখ্যক গাড়ি চলাচল করছে, তার ৯৫ ভাগের রুট পারমিট নেই। ওই গাড়িগুলো সংশ্লিষ্ট সংস্থাগুলোকে ‘ম্যানেজ’ করে অবৈধভাবে চলছে বলে অভিযোগ করেন তিনি। আরও পড়ুনএক্সপ্রেসওয়েতে আগুনে পুড়ে যাওয়া সেই অ্যাম্বুলেন্সের আহত চালক যা বললেন পদ্মা সেতু হয়ে ফরিদপুর থেকে ঢাকায় প্রায় নিয়মিত যাতায়াত করেন ফরিদপুর শহরের অম্বিকাপুর মহল্লার শাহীন আহমেদ। তিনি বলেন, সবাই গতির সঙ্গে থাকতে চায়, কেউ পিছিয়ে পড়তে চান না। কোনো গাড়ি ওভারটেক করলে যাত্রীরা হইচই জুড়ে দেন। চিৎকার করে বলতে থাকেন, ‘ড্রাইভার কী গাড়ি চালায়!’ আবার দ্রুত চালালে বলে ‘মাতালের মতো গাড়ি চালাচ্ছেন কেন?’ সব মিলিয়ে একটি ভজকট অবস্থার সৃষ্টি হয়। যে কারণে দুর্ঘটনা বাড়ছে।বিআরটিএ ও পুলিশ—দুই পক্ষেরই নজরদারি জরুরি উল্লেখ করেন ফরিদপুর নাগরিক মঞ্চের সভাপতি আওলাদ হোসেন প্রথম আলোকে বলেন, লাইসেন্সবিহীন অদক্ষ চালক, ফিটনেসবিহীন গাড়ি এবং মোটরসাইকেল চলার জন্য দুর্ঘটনা বাড়ছে। পরিবহনমালিকেরা লাইসেন্সবিহীন চালকদের বেশি পছন্দ করেন। কারণ, তাঁদের জন্য জরিমানা কম দিতে হয়। পাশাপাশি আট ঘণ্টার জায়গায় দিনে ১৬ ঘণ্টা পর্যন্ত গাড়ি চালাতে বাধ্য করা হয় তাঁদের। সিসিটিভি ক্যামেরা স্থাপন করে পর্যবেক্ষণ, জরিমানার ব্যবস্থা করা প্রয়োজন বলে মনে করেন তিনি। এক্সপ্রেসওয়েটির দেখভালের দায়িত্ব মুন্সিগঞ্জ সড়ক বিভাগের। মুন্সিগঞ্জ সড়ক বিভাগের নির্বাহী প্রকৌশলী নাহিন রেজা প্রথম আলোকে বলেন, অতিরিক্ত গতির পাশাপাশি টায়ারের টেম্পার না থাকায় টায়ার ফেটে যাওয়ায় দুর্ঘটনা ঘটছে। এ পথে গাড়ির সর্বোচ্চ গতি ঘণ্টায় ৮০ কিলোমিটার।কিন্তু গাড়িগুলো চলছে ১২০ থেকে ১৩০ কিলোমিটার গতিতে। এ অবস্থায় চাকা ফেটে যাওয়া কিংবা কোনো আঘাতের কারণে ব্রেক চেপে গাড়ির নিয়ন্ত্রণ করা যাচ্ছে না, ফলে দুর্ঘটনা ঘটছে।নাহিন রেজা আরও বলেন, এক্সপ্রেসওয়ের ঢাকা–মাওয়া অংশে সিসিটিভি ক্যামেরা বসানোর কাজ চলছে। পরে জাজিরা–ভাঙ্গা অংশে কাজ শুরু হবে। সিসিটিভি ক্যামেরা বসানো সম্পূর্ণ হলে দুর্ঘটনার সংখ্যা কমিয়ে আনা সম্ভব হবে বলে আশাবাদ ব্যক্ত করেন তিনি।",Prothom Alo,https://www.prothomalo.com/bangladesh/district/fy0tzno9w4
ডেমরায় কাভার্ড ভ্যানের ধাক্কায় নিহত তরুণ,"রাজধানীর ডেমরা এলাকায় কাভার্ড ভ্যানের ধাক্কায় সবুজ খান (১৮) নামের এক তরুণ নিহত হয়েছেন। এ ঘটনা তাঁর বন্ধু জিহাদ হোসেন আহত হয়েছেন। সোমবার বিকেল চারটার দিকে সুলতানা কামাল সেতুর পশ্চিম পাড়ে এ দুর্ঘটনা ঘটে। পুলিশ কাভার্ড ভ্যানটি জব্দ করলেও পালিয়ে গেছেন চালক। যাত্রাবাড়ী থানার উপপরিদর্শক (এসআই) মাজহারুল ইসলাম প্রথম আলোকে বলেন, সবুজ মোটরসাইকেলে মোড় ঘোরার সময় এ দুর্ঘটনাটি ঘটে। পেটের নিচ থেকে হাঁটু পর্যন্ত পিষ্ট হয়ে ঘটনাস্থলেই মারা যান তিনি। পরে সেখান থেকে তাঁর লাশ উদ্ধার করে ময়নাতদন্তের জন্য সন্ধ্যায় স্যার সলিমুল্লাহ মেডিকেল কলেজের (মিটফোর্ড) মর্গে পাঠানো হয়।পুলিশ জানায়, সবুজ ও তার বন্ধুকে নিয়ে মোটরসাইকেলে করে সারুলিয়ায় গরুর হাট দেখতে বের হয়েছিলেন। নিহত সবুজ নারায়ণগঞ্জের রূপগঞ্জ থানাধীন চনপাড়া বটতলা এলাকার মোস্তফা খানের ছেলে।",Prothom Alo,https://www.prothomalo.com/bangladesh/capital/ttw27ybl48
"কালীগঞ্জে সড়ক দুর্ঘটনায় নিহত ২, আহত ৩","ঝিনাইদহের কালীগঞ্জ উপজেলায় সিএনজিচালিত অটোরিকশা ও পিকআপ ভ্যানের মুখোমুখি সংঘর্ষে দুজন নিহত হয়েছেন। আহত হয়েছেন আরও তিনজন। আজ সোমবার রাত সাড়ে আটটার দিকে যশোর-ঝিনাইদহ সড়কের কালীগঞ্জের বারোবাজার পিরোজপুরের তিন বটতলা এলাকায় এ দুর্ঘটনা ঘটে।নিহত ব্যক্তিরা হলেন কালীগঞ্জের বারোবাজার ইউনিয়নের ঠিকডাঙ্গা গ্রামের আয়ুব আলীর ছেলে অটোচালক আবুল কালাম (৩৫) ও উপজেলার সাতগাছিয়া গ্রামের শরিফুল ইসলামের স্ত্রী শরিফা খাতুন (৪৫)। দুর্ঘটনায় আহত ব্যক্তিরা হলেন কুষ্টিয়া শহরের সহিদ হোসেনের ছেলে মিলন হোসেন, একই এলাকার আমজাদ আলীর ছেলে আরিফ আলী, কালীগঞ্জ উপজেলার পিরোজপুর গ্রামের পদো দাসের ছেলে অরো দাস। কালীগঞ্জ থানার ভারপ্রাপ্ত কর্মকর্তা (ওসি) মাহবুবুর রহমান হতাহতের বিষয়টি নিশ্চিত করেছেন।ফায়ার সার্ভিস, বারোবাজার হাইওয়ে থানার পুলিশ ও স্থানীয় সূত্রে জানা গেছে, রাত সাড়ে আটটার সময় বারোবাজার বাসস্ট্যান্ড থেকে অটোচালক আবুল কালাম কয়েকজন যাত্রী নিয়ে কালীগঞ্জের উদ্দেশে রওনা হন। পথে পিরোজপুর গ্রামের তিন বটতলা নামক স্থানে পৌঁছালে বিপরীত দিক থেকে আসা একটি পিকআপের মুখোমুখি সংঘর্ষ হয়। এ সময় অটোচালক আবুল কালাম ও যাত্রী শরিফা খাতুন ঘটনাস্থলে মারা যান। এ ঘটনায় আহত তিনজনের মধ্যে গুরুতর অবস্থায় অরো দাসকে যশোর সদর হাসপাতালে ভর্তি করা হয়েছে। বাকিরা স্থানীয়ভাবে চিকিৎসা নিয়েছেন।",Prothom Alo,https://www.prothomalo.com/bangladesh/district/ycsiy3ly24
নীলফামারীর কিশোরগঞ্জে অ্যাম্বুলেন্সের ধাক্কায় শিশুর মৃত্যু,"নীলফামারীর কিশোরগঞ্জ উপজেলায় রোগীবাহী অ্যাম্বুলেন্সের ধাক্কায় ফাহিম হোসেন (৭) নামের এক শিশুর মৃত্যু হয়েছে। আজ সোমবার দুপুর ১২টার দিকে জলঢাকা-রংপুর সড়কের উপজেলার গাড়াগ্রাম ইউনিয়নের উত্তর গাড়াগ্রাম মাজারসংলগ্ন এলাকায় এ দুর্ঘটনা ঘটে। নিহত ফাহিম ওই গ্রামের সেলিম মিয়ার ছেলে। প্রত্যক্ষদর্শীরা জানান, জলঢাকা উপজেলা স্বাস্থ্য কমপ্লেক্সের একটি অ্যাম্বুলেন্স রোগী নিয়ে রংপুর মেডিকেল কলেজ হাসপাতালের দিকে যাচ্ছিল। অ্যাম্বুলেন্সটি জলঢাকা-রংপুর সড়কের গাড়াগ্রাম ইউনিয়নের উত্তর গাড়াগ্রাম মাজার এলাকায় পৌঁছালে সড়কের পাশে দাঁড়িয়ে থাকা শিশু ফাহিমকে ধাক্কা দেয়। গুরুতর আহত অবস্থায় ফাহিমকে উদ্ধার করে রংপুর মেডিকেল কলেজ হাসপাতালে নেওয়ার পথে তার মৃত্যু হয়। কিশোরগঞ্জ থানার ভারপ্রাপ্ত কর্মকর্তা (ওসি) রাজীব কুমার রায় বলেন, অ্যাম্বুলেন্সসহ চালককে আটক করা হয়েছে। শিশুর লাশ উদ্ধার করে পরিবারের কাছে হস্তান্তর করা হয়েছে। এ ঘটনায় পরিবারের পক্ষ থেকে কোনো অভিযোগ পেলে পরবর্তী ব্যবস্থা নেওয়া হবে।",Prothom Alo,https://www.prothomalo.com/bangladesh/district/lm6d5fv3bh
"এক্সপ্রেসওয়েতে দুর্ঘটনা
চাকা ফেটে উড়ালসড়কের রেলিংয়ে আছড়ে পড়ে অ্যাম্বুলেন্স, ধরে যায় আগুন"," ‘অতিরিক্ত গতির কারণে অ্যাম্বুলেন্সটি দুর্ঘটনার কবলে পড়ে। গাড়িটির একটি চাকা ফেটে গেলে সেটি উড়ালসড়কের রেলিংয়ে আছড়ে পড়ে আগুন লেগে যায়। এর ফলে গাড়িতে থাকা আটজনেরই মৃত্যু হয়।’গত শনিবার ফরিদপুরের ভাঙ্গার মালিগ্রাম উড়ালসড়কে অ্যাম্বুলেন্স দুর্ঘটনা ও আগুনে পুড়ে আটজনের মৃত্যুর কারণ অনুসন্ধানে গঠিত তদন্ত কমিটি এ অভিমত ব্যক্ত করেছে। পাশাপাশি সুপারিশ হিসেবে ওই সড়কজুড়ে স্পিড ক্যামেরা বসানোর প্রস্তাব করেছে তদন্ত কমিটি। আজ সোমবার বিকেলে ফরিদপুরের জেলা প্রশাসক মো. কামরুল আহসান তালুকদার সাংবাদিকদের কাছে কমিটির প্রতিবেদন ও সুপারিশ–সম্পর্কিত এ তথ্য প্রদান করেন।জেলা প্রশাসক বলেন, অ্যাম্বুলেন্সের অতিরিক্ত গতির কারণেই সেটি দুর্ঘটনায় পড়ে। এ কারণেই গাড়িটির সামনের দিকের একটি চাকা ফেটে গিয়ে সেটি উড়ালসড়কের রেলিংয়ে গিয়ে আছড়ে পড়ে আগুন লেগে যায়। এর ফলে গাড়িতে থাকা আটজনেরই মৃত্যু হয়। ওই সড়কজুড়ে স্পিড ক্যামেরা বসানোর সুপারিশ করেছে তদন্ত কমিটি।প্রসঙ্গত গত শনিবার বেলা ১১টার দিকে জাতির জনক বঙ্গবন্ধু শেখ মুজিবুর রহমান মহাসড়কে ভাঙ্গার মালিগ্রাম উড়ালসড়কে অ্যাম্বুলেন্স দুর্ঘটনা ঘটে। ওই দিন বিকেলে জেলা প্রশাসক ছয় সদস্যবিশিষ্ট একটি তদন্ত কমিটি গঠন করেন। তদন্ত কমিটির আহ্বায়ক করা হয় অতিরিক্ত জেলা ম্যাজিস্ট্রেট বিপুল চন্দ্র দাসকে। সদস্যরা হলেন জেলা পুলিশের সহকারী পুলিশ সুপার মো. আসাদুজ্জামান ওরফে শাকিল, হাইওয়ে পুলিশের সহকারী পুলিশ সুপার মো. মারুফ হাসান, বিআরটিএর সহকারী পরিচালক মো. এমরান খান, ফরিদপুর ফায়ার সার্ভিসের সহকারী পরিচালক মো. আসাদুজ্জামান ও সড়ক বিভাগের নির্বাহী প্রকৌশলী মো. ইমরান ফারহান। এই কমিটিকে দুই কর্মদিবস অর্থাৎ আজকের মধ্যে প্রতিবেদন দিতে বলা হয়। তদন্ত কমিটি নির্দিষ্ট সময়ে কাজ শেষ করে আজ বিকেল চারটায় জেলা প্রশাসকের হাতে প্রতিবেদন তুলে দেয়।",Prothom Alo,https://www.prothomalo.com/bangladesh/district/os03b8glxs
গরু কিনে বাড়ি ফেরা হলো না মোজাম্মেলের,"প্রতিবছরের মতো এবারও হাট থেকে কোরবানির গরু কিনে বাড়ি ফেরার কথা ছিল তাঁর। বাড়ি ফিরলেন ঠিকই; তবে লাশ হয়ে। গতকাল রোববার বিকেলে চট্টগ্রাম-কক্সবাজার মহাসড়কের লোহাগাড়া উপজেলার আমিরাবাদ তজু মুন্সির গ্যারেজ এলাকায় সড়ক দুর্ঘটনায় গুরুতর আহত হন মোজাম্মেল হক (৫৬)।রাত সাড়ে ১০টার দিকে চট্টগ্রাম নগরীর এক বেসরকারি হাসপাতালে চিকিৎসাধীন অবস্থায় তাঁর মৃত্যু হয়।মোজাম্মেল হক চট্টগ্রামের লোহাগাড়া সদর ইউনিয়নের সরকারপাড়া এলাকার বাসিন্দা। প্রত্যক্ষদর্শী ও নিহতের ভাতিজা আবু বক্কর জানান, গতকাল বিকেলে নিজের মোটরসাইকেল নিয়ে বাড়ি থেকে পাঁচ কিলোমিটার দূরে পদুয়া তেওয়ারি হাটে গরু কিনতে যাচ্ছিলেন মোজাম্মেল। হাটের এক কিলোমিটার আগে মহাসড়কে বিপরীত দিক থেকে আসা একটি সিএনজিচালিত অটোরিকশার সঙ্গে মোটরসাইকেলটির মুখোমুখি সংঘর্ষ হয়। এতে মোটরসাইকেল থেকে মহাসড়কে পড়ে যান মোজাম্মেল। পরে আরেকটি সিএনজিচালিত অটোরিকশা মোজাম্মেলকে চাপা দেয়। এতে তাঁর মাথা থেঁতলে যায়।ঘটনার পরপরই স্থানীয় মানুষ মোজাম্মেলকে উদ্ধার করে উপজেলার একটি বেসরকারি হাসপাতালে নিয়ে যান। পরে আশঙ্কাজনক অবস্থায় উন্নত চিকিৎসার জন্য তাঁকে চট্টগ্রামের একটি বেসরকারি হাসপাতালে ভর্তি করা হয়। সেখানে চিকিৎসাধীন অবস্থায় তাঁর মৃত্যু হয়।দোহাজারী হাইওয়ে থানার ভারপ্রাপ্ত কর্মকর্তা (ওসি) খান মোহাম্মদ এরফান প্রথম আলোকে বলেন, দুর্ঘটনার ব্যাপারে এখনো কেউ অভিযোগ করেননি। অভিযোগ পেলে আইনগত ব্যবস্থা নেওয়া হবে।",Prothom Alo,https://www.prothomalo.com/bangladesh/district/w0tksgsal5
"এক্সপ্রেসওয়েতে দুর্ঘটনা
অতিরিক্ত গতি ও রেলিংয়ের ধাক্কায় অ্যাম্বুলেন্সের নিয়ন্ত্রণ হারান চালক","অতিরিক্ত গতি ও উড়াল সড়কের বাঁকের কারণে বাঁ দিকের রেলিংয়ে ধাক্কা লেগে অ্যাম্বুলেন্সের একটি চাকা ফেটে যায়। এতে অ্যাম্বুলেন্সটির নিয়ন্ত্রণ হারান চালক মৃদুল চন্দ্র মালো (২৮)। এভাবে ১৫০ মিটারের মতো চলার পর অ্যাম্বুলেন্সটি ডান পাশের সড়ক বিভাজকে গিয়ে ধাক্কা খায়। পরে চাকার ঘর্ষণ বা ইঞ্জিন থেকে আগুনের সূত্রপাত ঘটে।ফরিদপুরের ভাঙ্গায় এক্সপ্রেসওয়েতে অ্যাম্বুলেন্স দুর্ঘটনার প্রাথমিক পর্যবেক্ষণে এসব তথ্য জানতে পেরেছে তদন্ত কমিটি। কমিটির একাধিক সদস্যের সঙ্গে কথা বলে এসব তথ্য জানা গেছে। আজ রোববার বেলা ১১টা থেকে ১টা পর্যন্ত তদন্ত কমিটির সদস্যরা দুর্ঘটনাস্থল ভাঙ্গার মালিগ্রাম উড়াল সড়ক পরিদর্শন করে তথ্য-উপাত্ত সংগ্রহ করেন। আরও পড়ুনএক্সপ্রেসওয়েতে আগুনে পুড়ে যাওয়া অ্যাম্বুলেন্স থেকে ৭ জনের লাশ উদ্ধার এর আগে গতকাল ফরিদপুরের ঢাকা-ভাঙ্গা এক্সপ্রেসওয়েতে আগুনে পুড়ে যাওয়া অ্যাম্বুলেন্সটি থেকে প্রথমে সাতজনের লাশ উদ্ধার করা হয়। পরে অ্যাম্বুলেন্সচালকেরও মৃত্যু হয় হাসপাতালে। এ ঘটনায় গতকাল অতিরিক্ত জেলা ম্যাজিস্ট্রেট (এডিএম) বিপুল চন্দ্র দাসকে আহ্বায়ক করে পাঁচ সদস্যের একটি তদন্ত কমিটি করে দেন ফরিদপুরের জেলা প্রশাসক। কমিটির সদস্যরা হলেন জেলা পুলিশের সহকারী পুলিশ সুপার মো. আসাদুজ্জামান, হাইওয়ে পুলিশের সহকারী পুলিশ সুপার মো. মারুফ হাসান, বিআরটিএর সহকারী পরিচালক মো. এমরান খান, ফরিদপুর ফায়ার সার্ভিসের সহকারী পরিচালক মো. আসাদুজ্জামান ও সড়ক বিভাগের নির্বাহী প্রকৌশলী মো. ইমরান ফারহান। দুই কর্মদিবসের মধ্যে তাঁদের প্রতিবেদন দিতে বলা হয়েছে। আরও পড়ুনএক্সপ্রেসওয়েতে আগুনে পুড়ে নিহত সাতজনের পরিচয় মিলেছে, চারজন একই পরিবারের তদন্ত কমিটির একাধিক সদস্যের পর্যবেক্ষণ থেকে জানা গেছে, উড়াল সড়কে ওঠার সময় অতিরিক্ত গতি ও বাঁকের কারণে অ্যাম্বুলেন্সটির সঙ্গে সড়কের বাঁ পাশের রেলিংয়ে ধাক্কা লাগে। এতে অ্যাম্বুলেন্সের চাকা রেলিংয়ে ছয় ইঞ্চির মতো ওপরে উঠে গেলে চালক অ্যাম্বুলেন্সটির নিয়ন্ত্রণ হারিয়ে ফেলেন। পরে গাড়িটি এলোমেলো অবস্থায় প্রায় ১৫০ মিটার পথ অতিক্রম করে উড়াল সড়কের ডান পাশের সড়ক বিভাজকে আঘাত করে। এতে গাড়ির সামনের দিকের একটি চাকা ফেটে যায় ও ইঞ্জিনের তার বিচ্ছিন্ন হয়ে যায়। পরে চাকার ঘর্ষণ বা ইঞ্জিন থেকে আগুনের সূত্রপাত হয়।তবে অ্যাম্বুলেন্সটি গ্যাসচালিত এবং তাতে অক্সিজেনের সিলিন্ডার ছিল। সেগুলোর বিস্ফোরণ না হলেও গ্যাস থাকায় দীর্ঘক্ষণ আগুন জ্বলেছে। ওই সময় অ্যাম্বুলেন্সের দরজা লক হয়ে যাওয়ায় কোনো যাত্রী বের হতে পারেননি। আঘাতের কারণে অ্যাম্বুলেন্সের সামনে ডান পাশে চালকের দরজা খুলে গেলে চালক সড়কে পড়ে যান। তবে তাঁর পা গাড়ির ভেতরে থাকায় তা দগ্ধ হয়। আরও পড়ুনএক্সপ্রেসওয়েতে আগুনে পুড়ে যাওয়া সেই অ্যাম্বুলেন্সের আহত চালক যা বললেন দুর্ঘটনাকবলিত অ্যাম্বুলেন্সটি (ঢাকা মেট্রো-ছ-৭১-৪৭০৭) ‘লামিয়া অ্যাম্বুলেন্স সার্ভিস হাসরা হাবেলী গোপালপুর ফরিদপুর সদর’ নামে নিবন্ধিত। অ্যাম্বুলেন্সের ফিটনেস ও ট্যাক্সের মেয়াদ হালনাগাদ করা ছিল। এক বছর মেয়াদে নবায়ন করা ফিটনেস ও ট্যাক্সের মেয়াদ আগামী ২৩ অক্টোবর শেষ হওয়ার কথা। ফরিদপুর বিআরটিএর মোটরযান পরিদর্শক এনামুল হক বিষয়টি প্রথম আলোকে নিশ্চিত করেছেন। আরও পড়ুনএক্সপ্রেসওয়েতে দুর্ঘটনায় নিহত ব্যক্তিদের বাড়িতে চলছে মাতম এক্সপ্রেসওয়ের দুর্ঘটনা নিয়ে আজ সন্ধ্যা ছয়টায় এ প্রতিবেদন লেখা পর্যন্ত কোনো মামলা হয়নি। হাইওয়ে পুলিশের পুলিশ সুপার মাহবুবুল আলম প্রথম আলোকে বলেন, অ্যাম্বুলেন্সের ফিটনেস, নিবন্ধন ও চালকের লাইসেন্স হালনাগাদ করা ছিল। দুর্ঘটনার ব্যাপারে এখন পর্যন্ত মামলা হয়নি। তিনি বলেন, এ ঘটনায় অবশ্যই মামলা হবে। এক-দুই দিন পরে মামলা হলেও কোনো সমস্যা নেই। আরও পড়ুন‘ঈদে এসে কেউ গলা জড়িয়ে ধরে বলবে না, দাদু কেমন আছ?’ এদিকে দুর্ঘটনায় নিহত তাসলিমা বেগমকে (৫০) গতকাল শনিবার রাত ১০টার দিকে বোয়ালমারীর গুনবাহা ইউনিয়নের ফেলানগর গ্রামের কবরস্থানে, তাঁর মেয়ে কমলা বেগম (৩০) ও তাঁর তিন সন্তানকে বোয়ালমারীর শেখর ইউনিয়নের মাইট কুমড়া গ্রামে পারিবারিক কবরস্থানে এবং বিউটি বেগম (২৬) ও তাঁর ছেলে মেহেদীকে (১০) আজ সকাল আটটার দিকে আলফাডাঙ্গা উপজেলার গোপালপুর ইউনিয়নের কুচিয়াগ্রামে দাফন করা হয়েছে।এদিকে আজ দুপুর ১২টার দিকে অম্বিকাপুর পৌর শ্মশানঘাটে নিহত অ্যাম্বুলেন্সচালক মৃদুল চন্দ্র মালোর (২৬) শেষকৃত্য সম্পন্ন হয়েছে। মৃদুল ফরিদপুর শহরের গুহলক্ষ্মীপুর মহল্লার সুভাষ চন্দ্র মালোর ছেলে। তিনি অবিবাহিত ছিলেন। ফরিদপুর পৌরসভার সংরক্ষিত নারী কাউন্সিলর আফরোজা সুলতানা এ তথ্য নিশ্চিত করেন। আরও পড়ুনময়নাতদন্ত ছাড়াই এক্সপ্রেসওয়েতে নিহত ব্যক্তিদের লাশ হস্তান্তর",Prothom Alo,https://www.prothomalo.com/bangladesh/district/d8cgmwpkaa
"ছেলেকে নিয়ে ঈদের কেনাকাটা করতে যাচ্ছিলেন বাবা, সড়কে প্রাণ গেল ২ জনের","কুড়িগ্রামের ফুলবাড়ী উপজেলার গঙ্গারহাট থেকে ছেলে মাসুদ রানাকে (৯) নিয়ে সাইকেলে করে উপজেলা সদরে আসছিলেন বাবা একরামুল হক (৪০)। পথে উপজেলার চাঁদের বাজারে পৌঁছালে পেছন দিক থেকে আসা ইটবোঝাই একটি ট্রলির চাকা হঠাৎ ফেটে সেটি নিয়ন্ত্রণ হারায় এবং সাইকেলটিকে ধাক্কা দেয়। এতে বাবা–ছেলে দুজনই নিহত হন। রোববার বেলা সাড়ে ১১টার দিকে উপজেলার চাঁদেরহাট বাজারে এ দুর্ঘটনা ঘটে। নিহত একরামুল হক ও তাঁর ছেলে মাসুদ রানা উপজেলার কাশিপুর ইউনিয়নের ধর্মপুর গ্রামের বাসিন্দা।ট্রলিটি জব্দ ও এর চালক মিলন বাবুকে আটক করেছে পুলিশ। তিনি নাগেশ্বরী উপজেলার এগারো মাথা এলাকার মোকছেদুল হকের ছেলে।ফুলবাড়ী থানার ভারপ্রাপ্ত কর্মকর্তা (ওসি) ফজলুর রহমান প্রথম আলোকে বলেন, সড়ক দুর্ঘটনার খবর পেয়ে ঘটনাস্থলে পুলিশ পাঠানো হয়। ট্রলিটি জব্দ ও এর চালককে আটক করা হয়েছে। নিহত বাবা–ছেলের পরিবারের পক্ষ থেকে অভিযোগ পেলে আইনগত ব্যবস্থা নেওয়া হবে। একরামুল হকের আরেক ছেলে মেহেদী হাসান প্রথম আলোকে বলেন, ‘আজ বেলা সাড়ে ১১টার দিকে আমার ছোট ভাইকে সাইকেলের পেছনে নিয়ে ঈদের জামাকাপড় কিনতে ফুলবাড়ীতে যাচ্ছিলেন বাবা। পথে একটি ট্রলির ধাক্কায় সাইকেল থেকে ছিটকে পড়ে তাঁরা গুরুতর আহত হন। স্থানীয় লোকজন ফুলবাড়ী উপজেলা স্বাস্থ্য কমপ্লেক্সে নেওয়ার পথে আমার ভাইয়ের মৃত্যু হয়। আমার বাবাকে রংপুর মেডিকেল কলেজ হাসপাতালে নিয়ে যাওয়া হয়। সেখানে চিকিৎসাধীন অবস্থায় আজ বেলা সোয়া তিনটার দিকে তাঁর মৃত্যু হয়।’ ",Prothom Alo,https://www.prothomalo.com/bangladesh/district/sn9niwe3n3
"‘ঈদে এসে কেউ গলা জড়িয়ে ধরে বলবে না, দাদু কেমন আছ?’","প্রতিবছর কোরবানির ঈদে স্ত্রী-সন্তানদের নিয়ে গ্রামের বাড়িতে ঈদ করতে যেতেন আলমগীর খান। বছরের এই সময়টার অপেক্ষায় থাকতেন আলমগীরের মা সালেহা বেগম (৬৮)। এবারও তাঁরা এসেছেন। তবে আলমগীর ছাড়া সবাই ফিরেছেন লাশ হয়ে। গতকাল শনিবার এক দুর্ঘটনা কেড়ে নিয়েছে আলমগীরের স্ত্রী ও তাঁর তিন সন্তানকে। ঘটনার পর থেকে কাঁদতে কাঁদতে সালেহা বেগমের চোখের পানি শুকিয়ে গেছে।সালেহা বেগম বলেন, ‘সারা বছর এই সময়ের জন্য চাইয়া থাকতাম। আমাকে সবচেয়ে বেশি আদর করত বড় নাতি আরিফ। বাড়িতে এসেই আমার গলা জড়াইয়া বলত, দাদু আমি আসছি। তুমি আমায় আদর করো। যত দিন বাড়িতে তাকত, আমার পাছ ছাড়ত না। আজ আমার যে কী সর্বনাশ হইয়া গেল। আর আমারে কেউ দাদু বলে গলা জড়ায় ধরবে না।’ আরও পড়ুনএক্সপ্রেসওয়েতে আগুনে পুড়ে যাওয়া অ্যাম্বুলেন্স থেকে ৭ জনের লাশ উদ্ধার গতকাল শনিবার ফরিদপুরের ভাঙ্গায় অ্যাম্বুলেন্স দুর্ঘটনায় আলমগীর খানের স্ত্রী কমলা বেগমসহ (২৯) তাঁর তিন সন্তান আরিফ (১২), হাসিব (১০) ও হাফসা (১), শাশুড়ি তাসলিমা বেগম, শ্যালিকা বিউটি বেগম (২৬) ও বিউটির ছেলে মেহেদী (১০) নিহত হয়। কমলার শ্বশুরবাড়ি বোয়ালমারী উপজেলার শেখর ইউনিয়নের মাইট কুমড়া গ্রামে। ঢাকার কেরানীগঞ্জের দক্ষিণ মুসলিমপাড়া মহল্লায় স্বামী আলমগীর খানের সঙ্গে থাকতেন তিনি।একসঙ্গে স্ত্রী-সন্তানসহ স্বজনদের হারিয়ে বাক্‌রুদ্ধ আলমগীর খান। শোকার্ত ছেলেকে সান্ত্বনা দেওয়ার ভাষা খুঁজে পাচ্ছেন না তাঁর মা সালেহা বেগম। আজ রোববার বেলা ১১টার দিকে বোয়ালমারীর মাইটকুমড়া গ্রামে সালেহা বেগমের সঙ্গে কথা হয়। কথা বলতে বলতে আবেগাপ্লুত হয়ে পড়েন তিনি। আরও পড়ুনএক্সপ্রেসওয়েতে আগুনে পুড়ে নিহত সাতজনের পরিচয় মিলেছে, চারজন একই পরিবারের দীর্ঘশ্বাস ফেলে সালেহা বেগম বলেন, ‘কাইল থেকে কাইন্দা যাচ্ছি। চোখের জল বাঁধ মানছে না। আমার কী সর্বনাশ হইয়া গেল। এখন আমার ছেলে আলমগীরের কী হবে?’ একটু সংবিৎ নিয়ে বললেন, ‘তোমরাও ওকে (আলমগীরকে) একটু বোজাইও। ওর মুখের দিকে তো চাইতে পারি না। শুকাইয়া মুকখান এতটুকু হইয়া গেছে। এত কষ্ট ও ক্যামনে সহ্য করবে? বউ, ছেলে, মেয়ে সবাইরে একসঙ্গে হারাইয়া ও ক্যামনে বাঁইচা থাকবে?’গতকাল রাত নয়টার দিকে ফরিদপুরের বঙ্গবন্ধু শেখ মুজিব মেডিকেল কলেজ হাসপাতালের মর্গ থেকে কমলা বেগম ও তাঁর তিন সন্তান লাশ নসিমনে করে মাইটকুমড়া গ্রামের বাড়িতে আনা হয়। রাত ১০টার দিকে বাড়ি থেকে আনুমানিক ৩০০ মিটার দূরে পারিবারিক কবরস্থানে তাঁদের দাফন করা হয়। আরও পড়ুনএক্সপ্রেসওয়েতে আগুনে পুড়ে যাওয়া সেই অ্যাম্বুলেন্সের আহত চালক যা বললেন কবরস্থানে গিয়ে দেখা গেছে, সারিবদ্ধ চারটি কবর। পলিথিন দিয়ে কবর ঢেকে দেওয়া হয়েছে, যাতে বৃষ্টির কারণে মাটি সরে না যায়। তার ওপরে খেজুরের ডাল বিছিয়ে দেওয়া হয়েছে। আলমগীর খান গ্রামের অন্যদের সঙ্গে কবরগুলো তদারক করছিলেন। ইশারা করে দেখালেন, একেবারে পশ্চিম দিকের কবরটি কমলার, তারপর মেয়ে হাফসার, তারপর বড় ছেলে আরিফ এবং পূর্ব দিকে শেষেরটি ছোট ছেলে হাসিবের। আরিফ ষষ্ঠ ও হাসিব পঞ্চম শ্রেণির শিক্ষার্থী ছিল।কবরস্থানে কথা হয় গ্রামের বাসিন্দা কাজী গোলাম সরোয়ারের (৮৫) সঙ্গে। তিনি অবসরপ্রাপ্ত পুলিশ সদস্য। বললেন, ‘এমন মৃত্যুর ঘটনা এ গ্রামের লোক আগে কখনো শোনেনি। আমিও আমার চাকরিজীবনে এমন মর্মান্তিক মৃত্যুর ঘটনা দেখিনি।’ আরও পড়ুনময়নাতদন্ত ছাড়াই এক্সপ্রেসওয়েতে নিহত ব্যক্তিদের লাশ হস্তান্তর আরও পড়ুনএক্সপ্রেসওয়েতে দুর্ঘটনায় নিহত ব্যক্তিদের বাড়িতে চলছে মাতম",Prothom Alo,https://www.prothomalo.com/bangladesh/district/wdady4x6nr
পদ্মা সেতু এলাকায় মাইক্রোবাসের ধাক্কায় প্রাণ গেল পুলিশ সদস্যসহ দুজনের,"মুন্সিগঞ্জের লৌহজং উপজেলার পদ্মা সেতু এলাকায় মাইক্রোবাসের চাপায় একজন পুলিশ সদস্য ও একজন নারী নিহত হয়েছেন। এ ঘটনায় আহত হয়েছেন আর তিনজন। আজ রোববার সকাল পৌনে ১০টার দিকে পদ্মা সেতুর উত্তর থানা এলাকায় এ দুর্ঘটনা ঘটে।নিহত পুলিশ সদস্যের নাম আবদুল মোতালেব। টাঙ্গাইলের বাসিন্দা মোতালেব মুন্সিগঞ্জ ট্রাফিক পুলিশ বিভাগে কর্মরত ছিলেন। ঘটনার সময় কর্তব্যরত অবস্থায় ছিলেন তিনি। নিহত নারীর পরিচয় এখনো জানা যায়নি। মুন্সিগঞ্জ ট্রাফিক পুলিশের পরিদর্শক বজলুর রহমান প্রথম আলোকে বলেন, ‘আজ সকাল পৌনে ১০টার দিকে একটি মাইক্রোবাস পদ্মা সেতুর দিকে যাচ্ছিল। গাড়িটি পদ্মা সেতু উত্তর থানার সামনে পৌঁছালে মহাসড়কের পাশে থাকা একটি অটোরিকশা আচমকাই এক পাশ থেকে অন্য পাশে যাচ্ছিল। অটোরিকশাটিকে বাঁচাতে গিয়ে মাইক্রোবাসের চালক গাড়িটি একজন নারী ও আমাদের পুলিশ সদস্য মোতালেবের ওপর দিয়ে একটি দোকানে উঠিয়ে দেয়। এতে ঘটনাস্থলে মোতালেব ও ওই নারী মারা যান। এ ছাড়া দোকানে থাকা তিনজন গুরুতর আহত হন।’ তিনি আরও বলেন, আহত ও নিহত ব্যক্তিদের ঘটনাস্থল থেকে উদ্ধার করে শ্রীনগর স্বাস্থ্য কমপ্লেক্সে পাঠানো হয়েছে। এ ঘটনায় মাইক্রোবাসটিকে জব্দ করা হয়েছে। কাভার্ড ভ্যানের পেছনে পিকআপের ধাক্কা, নিহত ১এদিকে আজ ভোরে শ্রীনগর উপজেলায় জাতির পিতা বঙ্গবন্ধু শেখ মুজিবুর রহমান এক্সপ্রেসওয়েতে পিকআপ ভ্যান ও কাভার্ড ভ্যানের সংঘর্ষে অজ্ঞাত এক ব্যক্তির (৩০) মৃত্যু হয়েছে। এ ঘটনায় গুরুতর আহত হন দুজন। আজ ভোর সাড়ে চারটার দিকে মহাসড়কের শেখ রাসেল সেনানিবাস এলাকায় এ ঘটনা ঘটে।তাৎক্ষণিকভাবে নিহত ব্যক্তি ও আহত একজনের নাম-পরিচয় জানা যায়নি। অন্য আহতের নাম সুজন (২৭)। তিনি যশোরের সদর উপজেলার রায়পাড়া গ্রামের বাসিন্দা। হতাহতরা পিকআপের আরোহী ছিলেন।হাইওয়ে পুলিশ ও স্থানীয় সূত্রে জানা যায়, আজ ভোরে মাওয়ামুখী একটি কাভার্ড ভ্যান মহাসড়কের সেনানিবাস এলাকায় ওজন স্কেলে ওজন পরিমাপ করছিল। সে সময় দ্রুতগতির একটি পিকআপ সজোরে কাভার্ড ভ্যানের পেছনে ধাক্কা দেয়। এতে পিকআপটির সামনের অংশ দুমড়েমুচড়ে গিয়ে চালকসহ ওই গাড়িতে থাকা তিনজন গুরুতর আহত হন। দ্রুত ফায়ার সার্ভিসের সদস্যরা ঘটনাস্থলে গিয়ে তাঁদের উদ্ধার করে শ্রীনগর উপজেলা স্বাস্থ্য কমপ্লেক্সে নিয়ে যান।",Prothom Alo,https://www.prothomalo.com/bangladesh/district/sv9u2u74ke
স্ত্রীকে আহত করে স্বামীকে চাকায় পিষ্ট করা বাসচালক গ্রেপ্তার,"গাজীপুরের শ্রীপুরের ঢাকা-ময়মনসিংহ মহাসড়কের রঙ্গিলাবাজার এলাকায় স্ত্রীকে আহত করে স্বামীকে চাকায় পিষ্ট করা বাসচালককে গ্রেপ্তার করেছে র‍্যাব। শনিবার সন্ধ্যায় উপজেলার তেলিহাটি এলাকা থেকে তাঁকে গ্রেপ্তার করা হয়। রাতে র‍্যাব-১-এর গাজীপুর ক্যাম্পের এক সংবাদ বিজ্ঞপ্তিতে এই তথ্য জানানো হয়। গ্রেপ্তার মো. শহীদ (২৪) শ্রীপুর উপজেলার তেলিহাটি ইউনিয়নের কালাম ব্যাপারীর ছেলে। গতকাল শুক্রবার সন্ধ্যায় ঢাকা-ময়মনসিংহ মহাসড়কের রঙ্গিলাবাজার এলাকায় সড়ক দুর্ঘটনায় নিহত হন মো. শহিদুল্লাহ (৪৬)। এই ঘটনায় গুরুতর আহত হয়ে ময়মনসিংহ মেডিকেল কলেজ হাসপাতালে চিকিৎসাধীন আছেন তাঁর স্ত্রী তাহেরা খাতুন (৪০)। ওই ঘটনায় তৎক্ষণাৎ চালকের সহকারী মো. হৃদয়কে গ্রেপ্তার করেছিল পুলিশ। সংবাদ বিজ্ঞপ্তিতে বলা হয়, গতকাল সন্ধ্যায় রাস্তায় দাঁড়িয়ে থাকা অবস্থায় তাহেরা খাতুনকে চাপা দেয় তাজ এন্টারপ্রাইজ নামের একটি মিনিবাস। বাস থামাতে তাঁর স্বামী মো. শহিদুল্লাহ দৌড়ে বাসের হাতল ধরে তাতে উঠে পড়েন। এরপর তাঁকে বাসের ভেতর থেকে লাথি দিয়ে বাইরে ফেলে দেওয়ার চেষ্টা করা হয়। কিন্তু দরজার হুকের সঙ্গে পরনে থাকা লুঙ্গি আটকে সেখানে ঝুলে থাকেন শহিদুল্লাহ। ঝুলন্ত অবস্থায় বাসচালক শহীদ বাসটি অন্তত ৫০০ গজ চালিয়ে নিয়ে যান। শহিদুল্লাহ বাসের চাকায় পিষ্ট হয়ে ঘটনাস্থলেই মারা যান। একপর্যায়ে বাসটি থামিয়ে চালক দৌড়ে পালিয়ে যান। এই ঘটনায় এলাকায় ব্যাপক চাঞ্চল্যের সৃষ্টি হওয়ায় র‍্যাব ছায়া তদন্ত শুরু করে। গোপন সংবাদের ভিত্তিতে আজ ওই বাসচালক মো. শহীদকে গ্রেপ্তার করা হয়। র‍্যাব-১–এর গাজীপুরের পোড়াবাড়ী ক্যাম্পের কোম্পানি কমান্ডার এ এস এম মাইদুল ইসলাম বলেন, ২৪ ঘণ্টার মধ্যে অভিযুক্ত বাসচালককে গ্রেপ্তার করেছি। এ ঘটনায় পরবর্তী আইনগত ব্যবস্থা নেওয়া হচ্ছে। আরও পড়ুনস্ত্রীকে চাপা দেওয়া বাসে দৌড়ে উঠতে গিয়ে চাকায় পিষ্ট হয়ে স্বামীর মৃত্যু",Prothom Alo,https://www.prothomalo.com/bangladesh/district/86edafxtt7
ময়নাতদন্ত ছাড়াই এক্সপ্রেসওয়েতে নিহত ব্যক্তিদের লাশ হস্তান্তর,"ফরিদপুরের ঢাকা-ভাঙ্গা এক্সপ্রেসওয়েতে আগুনে পুড়ে যাওয়া অ্যাম্বুলেন্স থেকে উদ্ধার হওয়া সাতজনের লাশ পরিবারের কাছে হস্তান্তর করা হয়েছে। স্বজনদের আবেদনের পরিপ্রেক্ষিতে ময়নাতদন্ত ছাড়াই আজ শনিবার সন্ধ্যা ৬টা ৪৫ মিনিটের দিকে ফরিদপুরের বঙ্গবন্ধু শেখ মুজিব মেডিকেল কলেজ হাসপাতালের মর্গ থেকে লাশগুলো বুঝিয়ে দেওয়া হয়।ফরিদপুর কোতোয়ালি থানার উপপরিদর্শক (এসআই) মাসুদ আল ফারুক ওরফে রানা লাশগুলো স্বজনদের কাছে হস্তান্তর করেন। দুর্ঘটনায় নিহত কমলার দেবর জাকির খান চারজনের লাশ বুঝে নেন। তাঁরা হলেন বোয়ালমারীর শেখর ইউনিয়নের মাইটকুমড়া গ্রামের বাসিন্দা আলমগীরের স্ত্রী কমলা (৩০), কমলার তিন সন্তান আরিফ (১২), হাসিব (১০) ও আফসা (১)। এ ছাড়া সেনাবাহিনীর সার্জেন্ট মাহমুদের স্ত্রী বিউটি (২৬) ও বিউটির ছেলে মেহেদীর (১০) লাশ বুঝে নেন তাঁদের স্বজন মো. আবুল হাসান। এর বাইরে বোয়ালমারীর গুনবাহা ইউনিয়নের ফেলানগর গ্রামের আজিজার স্ত্রী তসলিমা বেগমের (৫০) লাশ বুঝে নেন তাঁর চাচাশ্বশুর আবদুল হামিদ শেখ (৭১)।নিহত কমলার দেবর জাকির খান প্রথম আলোকে বলেন, লাশগুলো বোয়ালমারী উপজেলার শেখর ইউনিয়নের মাইটকুমড়া গ্রামে নিয়ে যাওয়া হবে। পরে পারিবারিক সিদ্ধান্ত অনুযায়ী তাঁদের দাফনের উদ্যোগ নেওয়া হবে। নিহত তিন শিশু আরিফ, হাসিব, হাফসার ফুফু শামীমা ইয়াসমিন লাশ নিতে মর্গে এসেছিলেন। তিনি মুঠোফোনে মৃত আরিফের আগের ছবি দেখে কাঁদছিলেন। তাঁর গলা দিয়ে কোনো স্বর বের হচ্ছিল না। প্রত্যক্ষদর্শী কয়েকজন জানান, লাশগুলো দেখে সংজ্ঞা হারিয়ে ফেলেন শামীমা। পরে তাঁর মুখে পানি ছিটিয়ে সুস্থ করে তোলা হয়। সন্ধ্যা সাতটার দিকে একটি নছিমনে করে লাশগুলো বোয়ালমারীর মাইটকুমড়া গ্রামের উদ্দেশে নিয়ে যাওয়া হয়।",Prothom Alo,https://www.prothomalo.com/bangladesh/district/jm3um1qrol
রাজবাড়ীতে ট্রাকের ধাক্কায় প্রাণ গেল পোস্টমাস্টারের,"রাজবাড়ীতে ট্রাকের চাপায় একজন পোস্টমাস্টার নিহত হয়েছেন। একই দুর্ঘটনায় আহত হয়েছেন আরেকজন পোস্টমাস্টার। তাঁরা দুজনই মোটরসাইকেলের আরোহী ছিলেন। আজ শনিবার বেলা দেড়টার দিকে রাজবাড়ী-কুষ্টিয়া আঞ্চলিক মহাসড়কের রাজবাড়ী সদর উপজেলার চন্দনী ইউনিয়নের চাঁদপুর এলাকায় এ দুর্ঘটনা ঘটে।নিহত পোস্টমাস্টারের নাম চন্দ্রিমা মণ্ডল (২৭)। তিনি পাংশা উপজেলার কুটিমালিয়াট গ্রামের বাসিন্দা। চন্দ্রিমা হাটবনগ্রাম পোস্ট অফিসের পোস্টমাস্টার হিসেবে কর্মরত ছিলেন। তাঁর স্বামীর নাম অপূর্ব কুমার মণ্ডল। অপূর্ব-চন্দ্রিমা দম্পতির একটি মেয়ে আছে। গুরুতর আহত আরেক পোস্টমাস্টার হলেন অবনি মোহন বিশ্বাস (৬৩)। তিনি মোটরসাইকেলটি চালাচ্ছিলেন। অবনি মোহন পাংশা উপজেলার কলিমোহর ইউনিয়নের হোসেনডাঙ্গা গ্রামের বাসিন্দা। তিনি হোসেনডাঙ্গা পোস্ট অফিসের পোস্টমাস্টার হিসেবে কর্মরত আছেন। আহত অবস্থায় তাঁকে রাজবাড়ী সদর হাসপাতালে ভর্তি করা হয়। অবনি মোহন বিশ্বাস বলেন, ‘রাজবাড়ী প্রধান ডাকঘরে আমাদের প্রশিক্ষণ ছিল। প্রশিক্ষণ শেষ করে আমরা একসঙ্গে যাচ্ছিলাম। চন্দনী ইউনিয়নের চাঁদপুর এলাকায় পৌঁছালে পেছন থেকে একটি ট্রাক আমাদের মোটরসাইকেলকে ধাক্কা দেয়। এতে চন্দ্রিমা মোটরসাইকেল থেকে ছিটকে ট্রাকের চাকার নিচে পড়ে যান। পরে হাইওয়ে পুলিশ ও স্থানীয়রা আমাদের উদ্ধার করে।’নিহত চন্দ্রিমা মণ্ডলের স্বামী অপূর্ব কুমার বিশ্বাস বলেন, ‘প্রশিক্ষণে যাওয়ার আগে আমার সঙ্গে চন্দ্রিমার মুঠোফোনে কথা হয়েছিল। দুপুরের দিকে বাড়িতে ফেরার কথা ছিল। দুপুরে আমার স্ত্রীর মুঠোফোন থেকে একটি কল আসে। রিসিভ করার পর জানতে পারি, সে ঘটনাস্থলেই মারা গেছে।’ পাংশা হাইওয়ে থানার ভারপ্রাপ্ত কর্মকর্তা (ওসি) এ এস এম আসাদুজ্জামান বলেন, দুর্ঘটনার পর ট্রাকটি পালিয়ে গেছে। ট্রাকটি জব্দ করার চেষ্টা চলছে। মরদেহের ময়নাতদন্তের জন্য রাজবাড়ী সদর হাসপাতালে পাঠানোর প্রক্রিয়া চলছে।",Prothom Alo,https://www.prothomalo.com/bangladesh/district/40nl5e53km
"এক্সপ্রেসওয়েতে আগুনে পুড়ে নিহত সাতজনের পরিচয় মিলেছে, চারজন একই পরিবারের","ফরিদপুরের ঢাকা-ভাঙ্গা এক্সপ্রেসওয়েতে আগুনে পুড়ে যাওয়া অ্যাম্বুলেন্স থেকে উদ্ধার হওয়া সাতজনের লাশের পরিচয় মিলেছে। নিহত ব্যক্তিরা হলেন বোয়ালমারীর গুনবাহা ইউনিয়নের ফেলানগর গ্রামের আজিজার স্ত্রী তসলিমা বেগম (৫০), তাঁদের মেয়ে বোয়ালমারীর শেখর ইউনিয়নে মাইট কুমড়া গ্রামের বাসিন্দা আলমগীরের স্ত্রী কমলা (৩০), কমলার তিন সন্তান আরিফ (১২), হাসিব (১০) ও আফসা (১) এবং সেনাবাহিনীর সার্জেন্ট মাহমুদের স্ত্রী বিউটি (২৬) ও বিউটির ছেলে মেহেদী (১০)। বিউটির স্বামী মাহমুদ রাজেন্দ্রপুর সেনানিবাসের সার্জেন্ট পদে কর্মরত। আরও পড়ুনএক্সপ্রেসওয়েতে আগুনে পুড়ে যাওয়া অ্যাম্বুলেন্স থেকে ৭ জনের লাশ উদ্ধার এদিকে ওই অ্যাম্বুলেন্সের চালক মৃদুল মালো (২৮) চিকিৎসাধীন অবস্থায় ঢাকা মেডিকেল কলেজ হাসপাতালে মারা গেছেন।ফরিদপুরের জেলা প্রশাসক মো. কামরুল আহসান তালুকদার ও পুলিশ সুপার মো. শাহজাহান ফরিদপুর মেডিকেল কলেজ হাসপাতালে অপেক্ষা করছেন, সেখানে নিহত ব্যক্তিদের স্বজনেরা এলে তাঁদের হাতে মরদেহগুলো হস্তান্তর করা হবে।জেলা প্রশাসক মো. কামরুল হাসান তালুকদার জানান, এ ঘটনায় তদন্তে পাঁচ সদস্যবিশিষ্ট একটি কমিটি গঠন করা হয়েছে। তিনি আরও জানান, প্রত্যেক মৃত ব্যক্তির পরিবারকে ২০ হাজার করে টাকা দেওয়া হচ্ছে। প্রসঙ্গত, বোয়ালমারী উপজেলা থেকে ভাড়া নিয়ে গতকাল শুক্রবার ঢাকায় এসেছিলেন অ্যাম্বুলেন্সচালক মৃদুল মালো। আজ ফেরার সময় ঢাকার কদমতলী থেকে তিনি ওই যাত্রীদের অ্যাম্বুলেন্সে তুলেছিলেন। এরপর রাজধানীর ন্যাশনাল ইনস্টিটিউট অব নিউরোসায়েন্সেস ও হাসপাতালে যান। সেখানে চিকিৎসা শেষে যাত্রীদের নিয়ে বোয়ালমারী ফিরছিলেন।চালক মৃদুল মালো এক্সপ্রেসওয়েতে বেপরোয়া গতিতে আকাবাকাভাবে চার-পাঁচটি মোটরসাইকেল আসতে দেখে নিয়ন্ত্রণ হারিয়ে ফেলেন। এরপর অ্যাম্বুলেন্সেটি এক্সপ্রেসওয়ের সড়ক বিভাজকের রেলিংয়ের সঙ্গে ধাক্কা লাগে। তবে নিয়ন্ত্রণ হারানোর কারণেই নাকি পেছন থেকে অন্য কোনো গাড়ির ধাক্কায় রেলিংয়ের সঙ্গে ধাক্কা লেগেছে কিনা তা নির্দিষ্ট করে বলতে পারেননি তিনি। তাকে ঢাকা মেডিকেল কলেজ হাসপাতালে স্থানান্তর করা হয়েছে।",Prothom Alo,https://www.prothomalo.com/bangladesh/district/pfzqgey95n
এক্সপ্রেসওয়েতে আগুনে পুড়ে যাওয়া সেই অ্যাম্বুলেন্সের আহত চালক যা বললেন,"ফরিদপুরে ঢাকা-ভাঙ্গা এক্সপ্রেসওয়েতে আগুনে পুড়ে যাওয়া সেই অ্যাম্বুলেন্সের চালককে উন্নত চিকিৎসার জন্য ঢাকা মেডিকেল কলেজ হাসপাতালে স্থানান্তর করা হয়েছে। মৃদুল মালো (২৮) নামের এই চালক দাবি করেছেন, বেপরোয়া গতিতে আঁকাবাঁকাভাবে যাওয়া চার-পাঁচটি মোটরসাইকেলের কারণে তিনি অ্যাম্বুলেন্সের নিয়ন্ত্রণ হারানোর পর এই দুর্ঘটনা ঘটে।আজ শনিবার বেলা ১১টার দিকে ভাঙ্গার চান্দ্রা ইউনিয়নের মালিগ্রাম ফ্লাইওভার এলাকায় জাতির পিতা বঙ্গবন্ধু শেখ মুজিবুর রহমান মহাসড়কে (ঢাকা-ভাঙ্গা এক্সপ্রেসওয়ে) রেলিংয়ের সঙ্গে ধাক্কা লেগে ওই অ্যাম্বুলেন্সে আগুন ধরে যায়। পরে পুলিশ অ্যাম্বুলেন্স থেকে সাতজনের পুড়ে যাওয়া লাশ উদ্ধার করে। মারা যাওয়া ব্যক্তিদের মধ্যে তিনজন নারী, দুজন পুরুষ ও দুজন শিশু রয়েছে বলে জানিয়েছেন শিবচর হাইওয়ে থানার ভারপ্রাপ্ত কর্মকর্তা (ওসি) মো. আমিনুল ইসলাম। আরও পড়ুনএক্সপ্রেসওয়েতে আগুনে পুড়ে যাওয়া অ্যাম্বুলেন্স থেকে ৭ জনের লাশ উদ্ধার দুর্ঘটনার পর ওই অ্যাম্বুলেন্সের চালক মৃদুল মালোকে গুরুতর আহত অবস্থায় ভাঙ্গা উপজেলা স্বাস্থ্য কমপ্লেক্স হয়ে ফরিদপুরের বঙ্গবন্ধু শেখ মুজিব মেডিকেল হাসপাতালে নেওয়া হয়। সেখানে চিকিৎসাধীন অবস্থায় তাঁর সঙ্গে কথা বলেছেন ফরিদপুর কোতোয়ালি থানার ওসি এম এ জলিল।চালকের বরাত দিয়ে ওসি এম এ জলিল বলেন, ফরিদপুরের বোয়ালমারী উপজেলা থেকে ভাড়া নিয়ে গতকাল শুক্রবার ঢাকায় এসেছিলেন অ্যাম্বুলেন্সচালক মৃদুল মালো। আজ ফেরার সময় ঢাকার কদমতলী থেকে তিনি ওই যাত্রীদের অ্যাম্বুলেন্সে তুলেছিলেন। এরপর রাজধানীর ন্যাশনাল ইনস্টিটিউট অব নিউরোসায়েন্সেস ও হাসপাতালে যান। সেখানে চিকিৎসা শেষে যাত্রীদের নিয়ে ফরিদপুরে ফিরছিলেন। তাঁদের মধ্যে এক নারী, তাঁর দুই সন্তান ও বৃদ্ধ মাসহ আত্মীয়–স্বজনেরা ছিলেন বলে জানিয়েছেন চালক মৃদুল। তাঁদের বাড়ি বোয়ালমারী মহিলা কলেজ এলাকায়। এর বেশি কিছু জানাতে পারেনি ওই চালক। দুর্ঘটনার বিষয়ে চালক মৃদুল মালো পুলিশকে জানিয়েছেন, এক্সপ্রেসওয়েতে বেপরোয়া গতিতে আঁকাবাঁকাভাবে চার-পাঁচটি মোটরসাইকেল আসতে দেখে তিনি নিয়ন্ত্রণ হারিয়ে ফেলেন। এরপর অ্যাম্বুলেন্সেটি এক্সপ্রেসওয়ের সড়ক বিভাজকের রেলিংয়ের সঙ্গে ধাক্কা লাগে। তবে নিয়ন্ত্রণ হারানোর কারণেই নাকি পেছন থেকে অন্য কোনো গাড়ির ধাক্কায় রেলিংয়ের সঙ্গে ধাক্কা লেগেছে কি না, তা নির্দিষ্ট করে বলতে পারেননি তিনি। তাঁকে ঢাকা মেডিকেল কলেজ হাসপাতালে স্থানান্তর করা হয়েছে।শিবচর হাইওয়ে থানার ওসি মো. আমিনুল ইসলাম বলেন, লাশগুলো উদ্ধার করে ময়নাতদন্তের জন্য ফরিদপুর বঙ্গবন্ধু শেখ মুজিব মেডিকেল কলেজ হাসপাতালে পাঠানো হয়েছে। আরও পড়ুনএক্সপ্রেসওয়ের রেলিংয়ে ধাক্কা লেগে অ্যাম্বুলেন্সে আগুন, নিহত অন্তত ৫",Prothom Alo,https://www.prothomalo.com/bangladesh/district/nycm1v8ln0
এক্সপ্রেসওয়েতে আগুনে পুড়ে যাওয়া অ্যাম্বুলেন্স থেকে ৭ জনের লাশ উদ্ধার,"ফরিদপুরে ঢাকা-ভাঙ্গা এক্সপ্রেসওয়েতে আগুনে পুড়ে যাওয়া অ্যাম্বুলেন্স থেকে সাতজনের লাশ উদ্ধার করেছে পুলিশ। মারা যাওয়া ব্যক্তিদের মধ্যে তিনজন নারী, দুজন পুরুষ ও দুজন শিশু রয়েছে বলে জানিয়েছেন শিবচর হাইওয়ে থানার ভারপ্রাপ্ত কর্মকর্তা (ওসি) মো. আমিনুল ইসলাম।আজ শনিবার বেলা ১১টার দিকে ভাঙ্গার চান্দ্রা ইউনিয়নের মালিগ্রাম ফ্লাইওভার এলাকায় জাতির পিতা বঙ্গবন্ধু শেখ মুজিবুর রহমান মহাসড়কে (ঢাকা-ভাঙ্গা এক্সপ্রেসওয়ে) রেলিংয়ের সঙ্গে ধাক্কা লেগে ওই অ্যাম্বুলেন্সে আগুন ধরে যায়। এ ঘটনায় ওই অ্যাম্বুলেন্সের চালক মৃদুল (৪১) গুরুতর আহত হন। তাকে ভাঙ্গা উপজেলা স্বাস্থ্য কমপ্লেক্স হয়ে ফরিদপুর বঙ্গবন্ধু শেখ মুজিব মেডিকেল কলেজ হাসপাতালে নেওয়া হয়েছে। আরও পড়ুনএক্সপ্রেসওয়ের রেলিংয়ে ধাক্কা লেগে অ্যাম্বুলেন্সে আগুন, নিহত অন্তত ৫ মাদারীপুর হাইওয়ে পুলিশ সুপার মোস্তাফিজুর রহমান প্রথম আলোকে বলেন, মালিগ্রাম ফ্লাইওভার এলাকায় এসে চালক নিয়ন্ত্রণ হারিয়ে ফেলায় অ্যাম্বুলেন্সের সামনে অংশটি ফ্লাইওভারের রেলিং এ গিয়ে আঘাত লাগে। এর ফলে অ্যাম্বুলেন্সে বিস্ফোরণ থেকে আগুন ধরে যায়। অ্যাম্বুলেন্সের ভেতরে পাঁচ থেকে সাতজন যাত্রী ছিলেন। তারা সবাই মারা গেছেন।শিবচর হাইওয়ে থানার ওসি মো. আমিনুল ইসলাম বলেন, লাশগুলো উদ্ধার করে ময়নাতদন্তের জন্য ফরিদপুর বঙ্গবন্ধু শেখ মুজিব মেডিকেল কলেজ হাসপাতালে পাঠানো হয়েছে। নিহতদের পরিচয় এখনো নিশ্চিত হওয়া যায়নি।",Prothom Alo,https://www.prothomalo.com/bangladesh/district/p508jqaff2
স্ত্রীকে চাপা দেওয়া বাসে দৌড়ে উঠতে গিয়ে চাকায় পিষ্ট হয়ে স্বামীর মৃত্যু,"গাজীপুরের শ্রীপুর উপজেলায় ঢাকা-ময়মনসিংহ মহাসড়কে বাসের চাকায় পিষ্ট হয়ে এক ব্যক্তির মৃত্যু হয়েছে। গতকাল শুক্রবার রাত পৌনে আটটার দিকে মহাসড়কের রঙ্গিলাবাজার এলাকায় এই ঘটনা ঘটে।নিহত মো. শহিদুল্লাহ (৪৬) শ্রীপুর উপজেলার মুলাইদ গ্রামের আবদুল কাদেরের ছেলে। তিনি ওই এলাকার একটি পোশাক কারখানায় চাকরি করতেন। একই ঘটনায় আহত হয়েছেন তাঁর স্ত্রী তাহেরা খাতুন (৪০)। তাঁকে ময়মনসিংহ মেডিকেল কলেজ হাসপাতালে চিকিৎসা দেওয়া হচ্ছে। এ ঘটনায় বাস চালকের সহকারীকে আটক করেছে পুলিশ। আজ শনিবার দুপুর সাড়ে ১২টার দিকে হাইওয়ে পুলিশের সঙ্গে কথা বলে জানা গেছে, হাসপাতালে চিকিৎসাধীন তাহেরা খাতুনের শারীরিক অবস্থা এখন উন্নতির দিকে।নিহত ব্যক্তির স্বজন ও পুলিশের সঙ্গে কথা বলে জানা গেছে, গতকাল সন্ধ্যার পর স্ত্রী তাহেরা খাতুনসহ রঙ্গিলাবাজার এলাকায় সড়ক পার হচ্ছিলেন শহিদুল্লাহ। এ সময় ময়মনসিংহগামী তাজ পরিবহনের একটি মিনিবাস তাঁর স্ত্রীকে চাপা দেয়। সঙ্গে সঙ্গে এই ঘটনার প্রতিবাদ করতে শহিদুল্লাহ দৌড়ে ওই বাসের হাতল ধরে ঝুলে পড়েন। কিছু দূর যাওয়ার পর ঝুলন্ত অবস্থা থেকে তিনি সড়কে পড়ে যান। এতে তিনি বাসের চাকায় পিষ্ট হয়ে ঘটনাস্থলেই মারা যান। অন্যদিকে বাসচাপায় গুরুতর আহত তাহেরা খাতুনকে প্রথমে মাওনা আল হেরা, পরে ময়মনসিংহ মেডিকেল কলেজ হাসপাতালে ভর্তি করা হয়। নিহত মো. শহিদুল্লাহর স্বজন মো. আতিকুল ইসলাম অভিযোগ করেন, বাসের হাতল ধরে ঝুলে পড়ার কিছুক্ষণের মধ্যেই চালকের সহকারী মো. হৃদয় (২০) শহিদুল্লাহকে লাথি দিয়ে ফেলে দেন। এতে সড়কে পড়ে চাকার নিচে পিষ্ট হয়ে শহিদুল্লাহ মারা যান।মাওনা হাইওয়ে থানার ভারপ্রাপ্ত কর্মকর্তা (ওসি) কংকন কুমার বিশ্বাস প্রথম আলোকে বলেন, ঘটনার পর চালক বাস ফেলে পালিয়ে যান। চালকের সহকারী মো. হৃদয়কে (২০) আটক করে জিজ্ঞাসাবাদ করা হচ্ছে। লাথি দিয়ে ফেলা হয়েছে কি না, জিজ্ঞাসাবাদ শেষে এ ঘটনার বিস্তারিত জানা যাবে।",Prothom Alo,https://www.prothomalo.com/bangladesh/district/nbbhfkkh3t
"এক্সপ্রেসওয়ের রেলিংয়ে ধাক্কা লেগে অ্যাম্বুলেন্সে আগুন, নিহত অন্তত ৫","ফরিদপুরে একটি অ্যাম্বুলেন্সে অগ্নিকাণ্ডের ঘটনা ঘটেছে। এতে অ্যাম্বুলেন্সে থাকা পাঁচ থেকে সাতজন যাত্রী দগ্ধ হয়ে মারা গেছেন বলে জানিয়েছে পুলিশ। আজ শনিবার বেলা ১১টার দিকে ভাঙ্গার চান্দ্রা ইউনিয়নের মালিগ্রাম ফ্লাইওভার এলাকায় জাতির পিতা বঙ্গবন্ধু শেখ মুজিবুর রহমান মহাসড়কে (ঢাকা-ভাঙ্গা এক্সপ্রেসওয়ে) এ দুর্ঘটনা ঘটে।এ ঘটনায় ওই অ্যাম্বুলেন্সের চালক মৃদুল (৪১) গুরুতর আহত হন। তাঁকে ভাঙ্গা উপজেলা স্বাস্থ্য কমপ্লেক্স হয়ে ফরিদপুর বঙ্গবন্ধু শেখ মুজিব মেডিকেল কলেজ হাসপাতালে নেওয়া হয়েছে। মাদারীপুর হাইওয়ে পুলিশ সুপার মোস্তাফিজুর রহমান প্রথম আলোকে এ দুর্ঘটনায় হতাহতের তথ্য নিশ্চিত করেছেন। তিনি বলেন, মালিগ্রাম ফ্লাইওভার এলাকায় এসে চালক নিয়ন্ত্রণ হারিয়ে ফেলায় অ্যাম্বুলেন্সের সামনের অংশটি ফ্লাইওভারের রেলিংয়ে গিয়ে আঘাত লাগে। এর ফলে অ্যাম্বুলেন্সে বিস্ফোরণ থেকে আগুন ধরে যায়।পুলিশ সুপার বলেন, অ্যাম্বুলেন্সটি গ্যাসচালিত হলেও গ্যাস সিলিন্ডারে কোনো বিস্ফোরণ ঘটেনি বলে তিনি প্রাথমিকভাবে জানতে পেরেছেন। অ্যাম্বুলেন্সের ভেতরে পাঁচ থেকে সাতজন যাত্রী ছিলেন। তাঁরা সবাই মারা গেছেন।",Prothom Alo,https://www.prothomalo.com/bangladesh/district/hpnwv6xj6k
ফেনীতে সড়ক দুর্ঘটনায় লাশ হয়ে বাড়ি ফিরলেন ব্যবসায়ী,"ব্যবসার কাজে কুমিল্লার লালমাই থেকে মোটরসাইকেলে করে চট্টগ্রামে গিয়েছিলেন দুই বন্ধু। কাজ শেষে আবার মোটরসাইকেলেই কুমিল্লায় ফিরছিলেন তাঁরা। কিন্তু একজন ফিরলেন লাশ হয়ে। অপরজন হাসপাতালের বিছানায় কাতরাচ্ছেন। গতকাল শুক্রবার রাত আটটার দিকে ঢাকা-চট্টগ্রাম মহাসড়কের ফেনী সদর উপজেলার বিসিক সড়কের মাথায় এ দুর্ঘটনা ঘটে।নিহত ব্যক্তির নাম মো. সুমন (৪০)। তিনি কুমিল্লার লালমাই উপজেলার শাসনতারা গ্রামের আবদুল হাইয়ের ছেলে। মহিপাল হাইওয়ে পুলিশ ও স্থানীয় সূত্র জানায়, গতকাল বিসিক সড়কের মাথায় একটি দ্রুতগতির মোটরসাইকেল চট্টগ্রাম থেকে কুমিল্লায় যাচ্ছিল। এ সময় একটি অ্যাম্বুলেন্স বিসিক সড়কের মাথায় ইউটার্ন নিয়ে পাঁচগাছিয়া বাজারের দিয়ে যাচ্ছিল। মোটরসাইকেলচালক গতিনিয়ন্ত্রণ করতে না পেরে অ্যাম্বুলেন্সের পেছনে ধাক্কা খেয়ে সড়কের ওপর ছিটকে পড়ে গুরুতর জখম হন। খবর পেয়ে মহিপাল হাইওয়ে পুলিশ ঘটনাস্থলে পৌঁছে স্থানীয় লোকজনের সহযোগিতায় আহত ব্যক্তিদের উদ্ধার করে ফেনী সদর জেনারেল হাসপাতালের জরুরি বিভাগে নিয়ে যান। সেখানে কর্তব্যরত চিকিৎসক মোটরসাইকেলচালক মো. সুমনকে (৪০) মৃত ঘোষণা করেন। অপর আহত ব্যক্তিকে মুমূর্ষু অবস্থায় রাতেই কুমিল্লা মেডিকেল কলেজ হাসপাতালে স্থানান্তর করা হয়েছে। সুমনের এক স্বজন মো. আবুল খায়ের বলেন, মো. সুমন বেশ কয়েক বছর প্রবাসে ছিলেন। কয়েক মাস আগে দেশে এসেছেন। দেশে ব্যবসা-বাণিজ্য করার চিন্তাভাবনা শুরু করেছিলেন। ব্যবসাসংক্রান্ত কাজেই তিনি এক বন্ধুকে নিয়ে চট্টগ্রামে যান। ফেরার পথে দুর্ঘটনায় তিনি মারা গেছেন।ফেনীর মহিপাল হাইওয়ে থানার ভারপ্রাপ্ত কর্মকর্তা মো. মোস্তফা কামাল বলেন, মোটরসাইকেলটি পুলিশ হেফাজতে রাখা হয়েছে। পরিবারের আবেদনের পরিপ্রেক্ষিতে ময়নাতদন্ত ছাড়াই লাশ হস্তান্তর করা হয়েছে।",Prothom Alo,https://www.prothomalo.com/bangladesh/district/48rgfhjg8e
ভাঙ্গায় পিকআপের চাকায় পিষ্ট হয়ে ট্রাকচালকের সহকারী নিহত,"ফরিদপুরের ভাঙ্গায় ঢাকা-ভাঙ্গা এক্সপ্রেসওয়েতে পিকআপের চাকায় পিষ্ট হয়ে বাহারুল হক (২২) নামের এক তরুণ নিহত হয়েছেন। আজ বৃহস্পতিবার ভোর চারটার দিকে উপজেলার আজিমনগর ইউনিয়নের ব্রাহ্মণপাড়া নামক স্থানে এ ঘটনা ঘটে।বাহারুল হক কুষ্টিয়ার মিরপুর উপজেলার বাঙালপাড়া গ্রামের ছাদেক আলীর ছেলে। তিনি গরুবাহী একটি ট্রাকের চালকের সহকারী ছিলেন। শিবচর হাইওয়ে থানার উপপরিদর্শক (এসআই) আবদুল্লাহ হেল বাকী বলেন, গরুবোঝাই ট্রাকটি চুয়াডাঙ্গা থেকে ঢাকার উদ্দেশে যাচ্ছিল। ভাঙ্গার ব্রাহ্মণপাড়া নামক স্থানে এসে প্রস্রাব করার জন্য ট্রাকটি থামানো হয়। সেখানে রাস্তা পারাপারের একপর্যায়ে বিপরীত দিক থেকে আসা একটি পিকআপ এসে বাহারুলকে চাপা দেয়। এতে ঘটনাস্থলেই তাঁর মৃত্যু হয়।এসআই আবদুল্লাহ হেল বাকী আরও বলেন, প্রতিবেদন তৈরি করে মৃতদেহটি মাদারীপুর সদর হাসপাতালের মর্গে পাঠানো হয়েছে। এ ব্যাপারে আইনগত ব্যবস্থা গ্রহণের বিষয়টি প্রক্রিয়াধীন।",Prothom Alo,https://www.prothomalo.com/bangladesh/district/pplzfeaoc8
"গাজীপুরে ট্রাকচাপায় বিজিবি সদস্য নিহত, আহত ৬","গাজীপুরের ঢাকা-ময়মনসিংহ মহাসড়কের রাজেন্দ্রপুর এলাকায় ডাম্প ট্রাকের চাপায় বর্ডার গার্ড বাংলাদেশের (বিজিবি) এক সদস্য নিহত ও ছয় সদস্য আহত হয়েছেন। আজ বৃহস্পতিবার সকাল সাড়ে ৬টায় ঢাকা-ময়মনসিংহ মহাসড়কের রাজেন্দ্রপুর এলাকায় এ দুর্ঘটনা ঘটে।এ ঘটনায় চালক, তাঁর সহকারীসহ ট্রাকটি আটক করা হয়েছে। নিহত বিজিবি সদস্যের নাম শাহিদুর রহমান (৩৮)। তিনি সাতক্ষীরার তালা থানার শাহাজাদপুর (খেশরা) গ্রামের দেলবর ফকিরের ছেলে। আহত সদস্যরা হলেন নায়েক মো. জহির, নায়েক শেখ রিয়াজুল, ল্যান্স নায়েক মোহাম্মদ আকাশ, ল্যান্স নায়েক ফয়সাল, ল্যান্স নায়েক মেহেদী ও সিপাহী সংগ্রাম। তাঁদের রাজেন্দ্রপুর সম্মিলিত সামরিক হাসপাতালে চিকিৎসা দেওয়া হচ্ছে। গাজীপুর মহানগর পুলিশের সদর থানার ভারপ্রাপ্ত কর্মকর্তা (ওসি) মো. জিয়াউল ইসলাম জানান, আজ সকাল সাড়ে ছয়টায় গাজীপুরের হোতাপাড়ায় কর্মরত বিজিবি সদস্যরা প্রশিক্ষণ শেষে ঢাকা-ময়মনসিংহ মহাসড়কের পাশ দিয়ে রাজন্দ্রেপুর ফায়ারিং রেঞ্জে যাচ্ছিলেন। এ সময় বিপরীত দিক থেকে আসা একটি ডাম্প ট্রাক নিয়ন্ত্রণ হারিয়ে বিজিবি সদস্যদের চাপা দেয়। এতে ৬৩ বিজিবি, হোতাপাড়ায় গাজীপুরে কর্মরত নায়েক শাহিদুর রহমান নিহত হন। আহত ছয় বিজিবি সদস্যদের চিকিৎসা দেওয়া হচ্ছে। ওসি মো. জিয়াউল ইসলাম বলেন, নিহত বিজিবি সদস্যের লাশ ময়নাতদন্তের জন্য গাজীপুর শহীদ তাজউদ্দীন আহমদ মেডিকেল কলেজ হাসপাতালে পাঠানো হয়েছে। এ ঘটনায় চালক, তাঁর সহকারীসহ ট্রাকটি আটক করা হয়েছে। চালকের নাম মোহাম্মদ ইয়াসিন (৩০)। তিনি নেত্রকোনা জেলার দুর্গাপুর থানার নোয়াপাড়া গ্রামের বাসিন্দা।",Prothom Alo,https://www.prothomalo.com/bangladesh/district/nlny6zkum1
"বাসের জন্য অপেক্ষা করছিলেন কাজল, কাভার্ড ভ্যানের চাপায় গেল প্রাণ","নরসিংদীর মনোহরদী উপজেলায় কাভার্ড ভ্যানের চাপায় একজন ব্যবসায়ী নিহত হয়েছেন। আজ বৃহস্পতিবার ভোর সাড়ে ৫টার দিকে উপজেলার চালাকচর বাসস্ট্যান্ডে এই ঘটনা ঘটে।নিহত ব্যবসায়ীর নাম কাজল মিয়া (৫৫)। তিনি উপজেলার খিদিরপুর ইউনিয়নের পীরপুর গ্রামের মৃত আবদুল মান্নানের ছেলে। দোকানে বিক্রির জন্য পাইকারি কাপড় কিনতে বাবুরহাট রওনা হয়েছিলেন তিনি। পুলিশ ও স্থানীয় সূত্রে জানা গেছে, কাজল মিয়া আজ ভোর সাড়ে ৫টার দিকে চালাকচর বাসস্ট্যান্ডে দাঁড়িয়ে বাবুরহাটে যাওয়ার জন্য বাসের অপেক্ষা করছিলেন। এ সময় মনোহরদীর দিকে ছুটে চলা একটি কাভার্ড ভ্যান তাঁকে চাপা দিয়ে পালিয়ে যায়। এতে ঘটনাস্থলেই তাঁর মৃত্যু হয়।স্থানীয় লোকজনের মাধম্যে খবর পেয়ে মনোহরদী থানার উপপরিদর্শক (এসআই) মো. মোফাজ্জল হোসেন ঘটনাস্থলে এসে নিহত কাজল মিয়ার লাশ উদ্ধার করেন। পরে সুরতহাল প্রতিবেদন তৈরির পর লাশ থানায় নেওয়া হয়। নিহত ব্যক্তির স্বজনরা থানায় গিয়ে কাজল মিয়ার লাশ শনাক্ত করেন। এসআই মো. মোফাজ্জল হোসেন বলেন, ওই কাভার্ড ভ্যান নিয়ে চালক পালিয়ে গেছেন। ময়নাতদন্তের জন্য নিহত কাজল মিয়ার লাশ নরসিংদী সদর হাসপাতালে পাঠানো হচ্ছে। তাঁর পরিবারের সদস্যদের সঙ্গে আলোচনা করে পরবর্তী আইনগত ব্যবস্থা নেওয়া হবে।",Prothom Alo,https://www.prothomalo.com/bangladesh/district/0tktwk76dx
"বগুড়ায় সড়ক দুর্ঘটনায় পথচারী নিহত, বাসে আগুন","বগুড়া সদর উপজেলায় দূরপাল্লার একটি বাসের চাপায় বাদশাহ মিয়া (৬০) নামের এক পথচারী নিহত হয়েছেন। আজ মঙ্গলবার সকাল সাড়ে আটটার দিকে উপজেলার গোকুল এলাকায় ঢাকা-রংপুর মহাসড়কে এ দুর্ঘটনা ঘটে। নিহত বাদশাহ মিয়া গোকুল উত্তরপাড়া এলাকার বাসিন্দা।প্রত্যক্ষদর্শীরা বলেন, ঘটনার পর বাসটি সড়ক বিভাজকের সঙ্গে ধাক্কা খেয়ে আটকে যায়। চালককে আটকের পর পুলিশে দেওয়া হয়। পরে বিক্ষুব্ধ জনতা যাত্রীদের নামিয়ে বাসটিতে আগুন দেয়। খবর পেয়ে ফায়ার সার্ভিসের একটি ইউনিট ঘটনাস্থলে পৌঁছে আগুন নিয়ন্ত্রণে আনে। ঘটনাস্থল পরিদর্শন শেষে হাইওয়ে বগুড়া অঞ্চলের পুলিশ সুপার মো. হাবিবুর রহমান প্রথম আলোকে বলেন, ঢাকা থেকে ছেড়ে আসা শ্যামলী পরিবহনের বাসটি রংপুর যাচ্ছিল। আজ সকাল সাড়ে আটটার দিকে বগুড়া সদরের গোকুল এলাকায় ঢাকা-রংপুর মহাসড়ক পার হচ্ছিলেন পথচারী বাদশাহ মিয়া। এ সময় বাসটি তাঁকে চাপা দেয়। চালক নিয়ন্ত্রণ হারালে বাসটি সড়ক বিভাজকের সঙ্গে ধাক্কা খেয়ে আটকে যায়। বাসের চালককে আটকে পুলিশে দিয়েছে বিক্ষুব্ধ জনতা। এরপর যাত্রী নামিয়ে বাসে আগুন ধরিয়ে দেন তাঁরা।পুলিশ সুপার মো. হাবিবুর রহমান বলেন, খবর পেয়ে ফায়ার সার্ভিসের কর্মীরা গিয়ে আগুন নিয়ন্ত্রণে আনেন এবং হাইওয়ে পুলিশ গিয়ে পরিস্থিতি স্বাভাবিক করে। আগুনে কেউ হতাহত হননি। আটক চালক হাইওয়ে গোবিন্দগঞ্জ থানা হেফাজতে আছেন।",Prothom Alo,https://www.prothomalo.com/bangladesh/district/1lybvfoeev
বরিশালে বাসের ধাক্কায় শিক্ষার্থী নিহতের ঘটনায় মহাসড়কে বিক্ষোভ,"বরিশালে যাত্রীবাহী বাসের ধাক্কায় কলেজশিক্ষার্থীর মৃত্যুর ঘটনার বিচার চেয়ে ও ক্ষতিপূরণের দাবিতে মহাসড়ক অবরোধ করে বিক্ষোভ করেছেন সরকারি বরিশাল কলেজের শিক্ষার্থীরা। আজ সোমবার দুপুর সাড়ে ১২টার দিকে নগরের সৈয়দ হাতেম আলী কলেজ–সংলগ্ন চৌমাথা এলাকায় মহাসড়ক অবরোধ করেন তাঁরা। এ সময় পুরো সড়কে তীব্র যানজট তৈরি হয়। পরে পুলিশের কর্মকর্তারা ঘটনাস্থলে গিয়ে বিচারের আশ্বাস দিলে এক ঘণ্টা পর অবরোধ তুলে নেন শিক্ষার্থীরা।বিক্ষোভে অংশ নেওয়া শিক্ষার্থীরা জানান, গতকাল রোববার সকালে গৌরনদী থেকে মোটরসাইকেলে করে বরিশালে ফিরছিলেন বরিশাল কলেজের শিক্ষার্থী তাজিন খান (২১)। এ সময় মহাসড়কের কাছেমাবাদ এলাকায় পৌঁছালে ঢাকা থেকে বরিশালগামী ডলফিন পরিবহনের একটি বাস তাঁকে ধাক্কা দিয়ে পালিয়ে যায়। পরে পুলিশ তাঁকে উদ্ধার করে বরিশাল শের-ই-বাংলা মেডিকেল কলেজ হাসপাতালে ভর্তি করে। সেখানে চিকিৎসাধীন অবস্থায় গতকাল বিকেলে তিনি মারা যান। শিক্ষার্থীদের অভিযোগ, বাসের চাপায় তাজিন নিহত হলেও মালিক সমিতি ও কোম্পানির পক্ষ থেকে তাঁর পরিবারের সঙ্গে কেউ যোগাযোগ করেনি; বরং তারা দুর্ব্যবহার ও ভয়ভীতি দেখিয়ে যাচ্ছে। যে কারণে সহপাঠীরা সড়ক অবরোধ করতে বাধ্য হয়েছেন।তাজিন খান বরিশাল সরকারি কলেজের বিবিএ প্রথম বর্ষের ছাত্র ছিলেন। তিনি নগরের ভাটিখানা জোড় মসজিদ এলাকার খানবাড়ির বাসিন্দা ইউসুফ আলী খানের ছেলে। পেশায় সবজি বিক্রেতা ইউসুফ আলী খান বলেন, পড়াশোনার পাশাপাশি মুঠোফোনের সরঞ্জাম পাইকারি বিক্রির প্রতিষ্ঠানে চাকরি করতেন তাঁর ছেলে তাজিন। জেলার বিভিন্ন উপজেলায় গিয়ে এসব সরঞ্জামাদি পৌঁছে দেওয়া ও অর্ডার গ্রহণ করতেন তিনি। গতকালর গৌরনদীতে কাজ শেষে বরিশালে ফেরার পথেই দুর্ঘটনার শিকার হন তাজিন। তাজিনের সহপাঠী মো. রাসেল বলেন, ‘আমরা তাজিনের এই মৃত্যুর জন্য দায়ীদের বিচার চাই। বিচার না হলে কাল আরেকজনকে ওরা মারবে। আমরা নিরাপদ সড়ক চাই, যাতে আর কারও প্রাণ সড়কে না ঝরে।’ তিনি আরও বলেন, ‘যেখানে সহপাঠীর প্রাণ গেছে, সেখানে ডলফিন পরিবহনের লোকজন হাতে তুড়ি দিয়ে বলেছে, আমাদের দেখে নেওয়ার কথা। আমরাও এর বিচার না পাওয়া পর্যন্ত এবং নিরাপদ সড়কের দাবি আদায় না হওয়ায় আন্দোলন চালিয়ে যাব।’সড়ক অবরোধের ফলে দক্ষিণাঞ্চলের গুরুত্বপূর্ণ এ সড়কের দুই প্রান্তে যানজটের সৃষ্টি হয়। পরে বিক্ষোভ চলাকালে বরিশাল মেট্রোপলিটন পুলিশের ঊর্ধ্বতন কর্মকর্তারা বাস মালিক সমিতির নেতাদের সঙ্গে নিয়ে ঘটনাস্থলে গিয়ে শিক্ষার্থীদের সঙ্গে কথা বলেন। এ ঘটনায় বিচারের আশ্বাস দেওয়া হলে বেলা দেড়টার দিকে মহাসড়ক থেকে অবরোধ তুলে নেন শিক্ষার্থীরা। অবরোধ কর্মসূচিতে সরকারি বরিশাল কলেজের শিক্ষার্থীরা ছাড়াও বিভিন্ন শিক্ষাপ্রতিষ্ঠানের শিক্ষার্থীরা অংশ নেন।বরিশাল মেট্রোপলিটন পুলিশের অতিরিক্ত উপকমিশনার মো. ফজলুল করিম বলেন, ‘শিক্ষার্থীদের দাবিগুলো যৌক্তিক ছিল। আমরা যথাযথ ব্যবস্থা নেওয়ায় তারা আপাতত কর্মসূচি স্থগিত করেছে।’",Prothom Alo,https://www.prothomalo.com/bangladesh/district/rsuxawrapq
গাইবান্ধায় সড়ক দুর্ঘটনায় ‘শিশুবক্তা’ আবু রায়হান নিহত,"রংপুরে ট্রাকের সঙ্গে মোটরসাইকেলের মুখোমুখি সংঘর্ষে ‘শিশুবক্তা’ হিসেবে পরিচিত আবু রায়হান আজাদী (২১) মারা গেছেন। গতকাল রোববার দিবাগত রাতে গাইবান্ধার সুন্দরগঞ্জ উপজেলার রামজীবন ইউনিয়নে এ দুর্ঘটনা ঘটে।এ দুর্ঘটনায় মোটরসাইকেলে থাকা অপর দুজন আহত হয়েছেন। তাঁরা হলেন দিনাজপুরের বীরগঞ্জ উপজেলার কৃষ্ণপুর গ্রামের জাহিদুল ইসলাম (২৫) ও সুন্দরগঞ্জে উপজেলার পাঁচপীর গ্রামের ইসলাম তাজুল ইসলাম (৩০)। তাঁদের সুন্দরগঞ্জ উপজেলা স্বাস্থ্য কমপ্লেক্সে ভর্তি করা হয়েছে। আবু রায়হান রংপুরের তারাগঞ্জ উপজেলার বারাপুর গ্রামের হাফিজুল ইসলামের ছেলে। আজ বিকেলে সুন্দরগঞ্জ থানার ভারপ্রাপ্ত কর্মকর্তা (ওসি) কে এম আজমিরুজ্জামান মৃত্যুর বিষয়টি নিশ্চিত করেছেন।ওসি প্রথম আলোকে বলেন, এ ঘটনায় থানায় অপমৃত্যু মামলা করা হয়েছে। গতকাল রাতেই লাশটি পরিবারের কাছে হস্তান্তর করা হয়েছে। ট্রাকচালক ও তাঁর সহকারী পালিয়ে গেছেন। পুলিশ ট্রাকটি জব্দ করেছে। পুলিশ জানায়, গতকাল রাতে আবু রায়হান সুন্দরগঞ্জ উপজেলার পাঁচপীর বাজার থেকে মোটরসাইকেলে করে সাদুল্যাপুর উপজেলার নলডাঙ্গার দিকে যাচ্ছিলেন। রামজীবন ইউনিয়নের দক্ষিণ কে কই কাশদহ এলাকায় পৌঁছালে তাঁর মোটরসাইকেলের সঙ্গে বিপরীত দিক থেকে আসা বালুবোঝাই একটি ট্রাকের মুখোমুখি সংঘর্ষ হয়। এতে ঘটনাস্থলেই আবু রায়হানের মৃত্যু হয়। এ সময় মোটরসাইকেলটি দুমড়েমুচড়ে যায়।",Prothom Alo,https://www.prothomalo.com/bangladesh/district/0xgzop8abn
"স্বর্গে মায়ের কোলে বসে তনুজা হয়তো বলছে, ‘বাবা, তোমাকে ভালোবাসি’","বিজ্ঞানী পূজা সরকারের পেটে স্টেথিসকোপ দিয়ে অনাগত সন্তান তনুজার হৃৎস্পন্দন শুনতেন চিকিৎসক বাবা তন্ময় মজুমদার। যখন শেষ হৃৎস্পন্দন শুনেছিলেন, তখন মায়ের পেটে থাকা তনুজার বয়স ছিল ছয় মাস। শেষ আলট্রাসাউন্ড রিপোর্টে তার হাত, পা, মাথা স্পষ্টই ছিল। তনুজার বয়স এখন হতো সাড়ে আট মাসের মতো। কিন্তু তনুজার তো জন্মই হয়নি। সড়ক দুর্ঘটনায় মা ও মেয়ে একসঙ্গেই মারা গেছে। তবে তন্ময় মজুমদার কল্পনা করেন, স্বর্গে মায়ের কোলে বসে তনুজা হয়তো বলছে, ‘বাবা, তোমাকে ভালোবাসি।’পূজার গর্ভে ছয় মাস বয়সী যে মানবশিশু ছিল, সে ছেলে না মেয়ে ছিল, তা নিশ্চিত হওয়ার আগেই পৃথিবী থেকে চলে গেছে। তবে শুরু থেকেই পূজা ও তন্ময়ের কল্পনায় অনাগত সেই সন্তান ছিল মেয়ে, যার নাম তাঁরা রেখেছিলেন ‘তনুজা’। তনুজাকে দুজন কুটু নামেও ডাকতেন। তনুজা বা কুটুকে নিয়ে স্বপ্নগুলো মাত্র ডানা মেলতে শুরু করেছিল। স্বপ্নগুলো মুখ থুবড়ে পড়ে। ২০২২ সালের ৫ জুন ঢাকার অদূরে সাভারের বলিয়ারপুরে সড়ক দুর্ঘটনায় বাংলাদেশ পরমাণু শক্তি কমিশনের বিজ্ঞানী পূজা সরকারসহ মোট ছয়জন (দুই চালকসহ) মারা যান। মৃত্যুর সময় পূজা ছয় মাসের অন্তঃসত্ত্বা ছিলেন।তন্ময় মজুমদার আক্ষেপ করে বলেন, ‘মৃত্যুর হিসাবেও তনুজা বাদ পড়েছে। সবার কাছে সেই দিনের দুর্ঘটনায় মারা যাওয়া সংখ্যাটি ছয়, কিন্তু আমার তনুজাকে নিয়ে সংখ্যাটি হবে সাত।’প্রতিবছর জুন মাসের তৃতীয় রোববার বিশ্ব বাবা দিবস পালিত হচ্ছে। সেই হিসাবে বাংলাদেশেও বিভিন্ন আনুষ্ঠানিকতায় আজ রোববার বাবা দিবস পালিত হচ্ছে। তনুজা বেঁচে থাকলে তন্ময় মজুমদারও হয়তো মেয়ের পক্ষ থেকে উপহার পেতেন। বাবা–মেয়ে মিলে দিনটি উদ্‌যাপন করতেন। কিন্তু তন্ময় মজুমদার তো এখন তনুজার কাল্পনিক বাবা, কল্পনায় মেয়েকে বড় হতে দেখছেন, মেয়ের সঙ্গে কথা বলছেন।কবি তারিক সুজাত ‘জন্মের আগেই আমি মৃত্যুকে করেছি আলিঙ্গন’ কবিতায় লিখেছেন—‘এই ছোট হাতে, নরম আঙুলে,আঁকড়ে ধরার মতো কিছুই পেলাম না,আমার না ফোটা চোখ—মৃত্যুর মহাযজ্ঞে, রক্তের স্রোতে’তন্ময় মজুমদারের তনুজার জীবনেও ঘটেছে এমনই ঘটনা। বাস্তবিক বাবা হতে না পারা তন্ময় মজুমদারের আক্ষেপ, ‘মর্গে গিয়ে রক্তে ভেসে যাওয়া স্ত্রীকে দেখলাম। ততক্ষণে আমাদের মেয়েটাও আর নেই। আমি চিকিৎসক হয়েও ওদের জন্য কিছুই করতে পারলাম না।’ আরও পড়ুনসাভারে ধাক্কা দেওয়া সেই বাসের চালক মারা গেছেন, তিনি ঘুমে ঢুলছিলেন বাবা দিবসের আগের দিন শনিবার প্রথম আলো কার্যালয়ে বসে তনুজার মুখটা দেখতে না পারা, তনুজার মুখে ‘বাবা’ ডাক শুনতে না পাওয়া এই বাবা তন্ময় মজুমদার বলছিলেন, মা ও মেয়ের মৃত্যুর এক বছর পার হয়েছে। কিন্তু এখনো তিনি মেয়ের হৃৎস্পন্দনের শব্দ ভুলতে পারেন না। ঘুমানোর আগে স্ত্রীর পেটে থাকা অনাগত সন্তানকে আদর করার স্মৃতি ভুলতে পারেন না। তিনি অপেক্ষায় আছেন, একদিন হয়তো স্ত্রী ও মেয়ের সঙ্গে দেখা হবে। কিন্তু পরক্ষণেই এই বাবা কল্পনার রাজ্যে চলে গেলেন। যখন দেখা হবে, তখনো কি তনুজা ছোটই থাকবে, না কিশোরী হবে, নাকি বয়সটা আর একটু বেশি হবে। মেয়ে দেখতে নিশ্চয়ই তার মায়ের মতোই হয়েছে। বেঁচে থাকলে মায়ের মতোই চঞ্চল হতো।তন্ময় মজুমদার জানান, জাহাঙ্গীরনগর বিশ্ববিদ্যালয় থেকে পদার্থবিজ্ঞানে স্নাতকোত্তর করেন পূজা সরকার। তিনি প্রথম শ্রেণিতে প্রথম হয়েছিলেন। পূজা সরকারের সঙ্গে সামাজিক যোগাযোগমাধ্যম ফেসবুকে পরিচয় হয়েছিল ২০১২ সালে। তারপর একটু একটু করে কাছে আসার গল্প শুরু হয়। দুজনে মিলে সংসার করবেন—এ সিদ্ধান্তে আসার পরই দুজন সব সময় চেয়েছেন প্রথম সন্তান যাতে মেয়ে হয়। মেয়ের নাম তনুজা আর ছেলের নাম তপু—এটাও ঠিক করে রেখেছিলেন পূজা।স্ত্রী মারা যাওয়ার পর ফেসবুকে তন্ময় মজুমদার বিভিন্ন স্মৃতি লিখে রাখার চেষ্টা করছেন। সেই লেখায় উঁকি দেয় তনুজার গল্প। তনুজা আসছে—এ খুশির সংবাদের পর গত বছর নববর্ষে তিনজনে মিলে একটি সেলফি তুলেছিলেন, যদিও সেলফিতে শুধু পূজা ও তন্ময়ের ছবি আছে। কিন্তু তাঁরা তো জানতেন তনুজাও আছে। এ ছবিই তনুজা ও পূজার সঙ্গে তোলা শেষ ছবি। আরও পড়ুনপূজা সরকার প্রথম শ্রেণিতে প্রথম হয়েছিলেন  তন্ময় মজুমদার মানিকগঞ্জের কর্নেল মালেক মেডিকেল কলেজ হাসপাতালে সহকারী রেজিস্ট্রার হিসেবে দায়িত্ব পালন করছেন। ঢাকার বাসা থেকে কর্মস্থলে যান। পূজা আর তনুজা যে জায়গায় সড়ক দুর্ঘটনায় মারা গেছে, ওই জায়গা দিয়েই প্রতিদিন যাতায়াত করেন তিনি। তন্ময় মজুমদার বলেন, ২০২০ সালে বিয়ে হলো। কিন্তু বিয়ের সাত দিনের মাথায় তন্ময় পোস্টিং নিয়ে পিরোজপুর চলে যান। আর পূজা সাভারের আশুলিয়ায় বাংলাদেশ পরমাণু শক্তি কমিশনের কোয়ার্টারে সংসার শুরু করেন। গত বছরের ১৭ মার্চ তন্ময় বদলি হয়ে মানিকগঞ্জে আসেন। তখন কোয়ার্টারে দুজনের সংসার শুরু হয়। তত দিনে তনুজা আসছে—এই সুখবরও চলে এসেছে। তবে এই দম্পতি সুখে সংসার করেন মাত্র কয়েক মাস। তারপরই তো সব স্বপ্নের সমাপ্তি ঘটে।তন্ময় জানান, পূজা মারা যান রোববার। শনিবার রাতে ঢাকার বাসায় বসে ঘণ্টাখানেক ধরে আলট্রাসাউন্ডের রিপোর্ট দেখছিলেন পূজা। তন্ময় ঘুমিয়ে গেলে আলট্রাসাউন্ড রিপোর্টের ছবি তুলে পূজা তা তন্ময়ের মেসেঞ্জারে পাঠিয়েছিলেন।তন্ময় বলেন, ‘হয়তো পূজা বুঝতে পেরেছিল, সে তার মেয়েকে নিয়ে আমার জীবন থেকে চলে যাবে। তাই মেয়ের শেষ চিহ্ন আমাকে পাঠিয়ে রেখেছিল। পূজা মাত্র ছয় মাস বয়সে তার মাকে হারিয়েছিল। তাই সে কখনো চায়নি তার সন্তান কখনো তার মতো কষ্ট পাক। সব সময় তনুজাকে আঁকড়ে রাখবে বলেই হয়তো মেয়েকে একা রেখে যায়নি।’ আরও পড়ুনহাইওয়ে পুলিশ দায় এড়াতে পারে না গত বছরের ৫ জুন ঢাকায় বাসায় সাত দিন ছুটি কাটিয়ে পূজা অফিসে যাচ্ছিলেন। তনুজা পেটের মধ্যে ঠিক আছে কি না, তা নিশ্চিত হওয়ার জন্যই চিকিৎসক দেখানোর জন্য ছুটি নিয়েছিলেন। সেদিনই অফিসে গিয়ে পরের দিন থেকে মাতৃত্বকালীন ছুটি নেওয়ার কথা ছিল।তন্ময় মজুমদারের কণ্ঠে আক্ষেপ বাড়তে থাকে। বললেন, পূজার সেদিন অফিসে না গেলেও চলত। যেতে নিষেধও করা হয়েছিল। অফিসের যে বাসে নিয়মিত যান, সেটি নির্দিষ্ট স্টপেজ থেকে ছেড়ে চলে গিয়েছিল। পূজা চালককে ফোন করে বাস থামাতে বলে রিকশা নিয়ে বাসে চড়েছিলেন। পূজা কখনো বাসে ঘুমান না, সেই পূজাই সেদিন নাকি বাসের জানালায় মাথা হেলান দিয়ে ঘুমিয়ে গিয়েছিলেন। এ ঘটনাগুলো না ঘটলে হয়তো পূজা বেঁচে থাকতেন। তন্ময় মজুমদারের আক্ষেপ অনেক কিছু নিয়ে। ওই দিনের দুর্ঘটনায় নিহত বিজ্ঞানী ড. মো. আরিফুজ্জামান, পূজা সরকার, ফারহানা নিপা এবং প্রকৌশলী কাওসার আহমেদ ছিলেন দেশের সম্পদ। তাঁদের সঙ্গে তনুজাও হারিয়ে গেল। অথচ তাঁদের স্মৃতিকে ধরে রাখতে বাংলাদেশ পরমাণু শক্তি কমিশন এখন পর্যন্ত কোনো উদ্যোগ নেয়নি। কমিশন চাইলেই প্রত্যেকের নামে একটি করে গবেষণাগারের নামকরণ করতে পারত। কমিশন প্রাঙ্গণে স্মারক স্মৃতিস্তম্ভ নির্মাণ করতে পারত। দুর্ঘটনার শিকার বাসটি সেভাবেই রেখে দিত পারত। এতে অন্যরা সড়ক দুর্ঘটনার ভয়াবহতা এবং তাঁদের সম্পর্কে জানতে পারতেন। এ দাবি জানিয়ে নিহত ব্যক্তিদের পরিবারের সদস্যরা মিলে সংশ্লিষ্ট সব জায়গায় স্মারকলিপিও দিয়েছিলেন। কিন্তু গত এক বছরে কিছুই হয়নি। প্রথম দিকে ন্যায়বিচার চেয়ে পরিবার এবং বিভিন্ন জায়গা থেকে যে আন্দোলন চলছিল, তা–ও থেমে গেছে। আরও পড়ুনসেই বাসমালিককে মামলার আসামি না করা নিয়ে প্রশ্ন তন্ময় মজুমদার বলেন, সবাই পূজাদের কথা ভুলে যাচ্ছেন। কিন্তু তিনি বা নিহত ব্যক্তিদের পরিবারের সদস্যরা তো ভুলতে পারছেন না। এ দুর্ঘটনায় সাভার হাইওয়ে থানার সহকারী উপপরিদর্শক (এএসআই) মো. ফজলুল হক বাদী হয়ে ওই রাতেই সাভার মডেল থানায় বাসটির চালকের বিরুদ্ধে সড়ক পরিবহন আইনে মামলা করেছিলেন। তবে দুর্ঘটনা ঘটানো গাড়ির চালকের মৃত্যুর ১২ থেকে ১৩ ঘণ্টা পর হাইওয়ে পুলিশ চালকের বিরুদ্ধে মামলা করেছিল। বাসমালিকের বিরুদ্ধে কোনো মামলা হয়নি। গত এক বছরে মামলার কোনো অগ্রগতি নেই।বাংলাদেশ পরমাণু শক্তি কমিশনের উদ্যোগে প্রধানমন্ত্রীর তহবিল থেকে নিহত ব্যক্তিদের পরিবার যাতে কিছু টাকা পায়, সে উদ্যোগ নেওয়া হয়েছে। তন্ময় মজুমদার বললেন, ‘টাকা দিয়ে কী হবে? যে ক্ষতি হয়েছে, তা টাকা দিয়ে পূরণ হবে? এই বিজ্ঞানীরা ছিলেন দেশের সম্পদ। রাষ্ট্রকেই তো তাঁদের স্মৃতি ধরে রাখতে উদ্যোগ নিতে হবে। মামলায় যাতে সুষ্ঠু বিচার পাওয়া যায়, তার নজরদারি করতে হবে। কিন্তু পরিবারগুলোর দায় ছাড়া আর যেন কারও কোনো দায় নেই। অথচ যে সড়ক দুর্ঘটনা ঘটেছিল, তাতে রাষ্ট্রের বিভিন্ন প্রতিষ্ঠানের দায় ছিল।’ দুর্ঘটনা ঘটার পর বাংলাদেশ সড়ক পরিবহন কর্তৃপক্ষের বরাতে প্রথম আলোতে প্রকাশিত খবরে জানা যায়, সেইফ লাইন নামের যে বাসের কারণে দুর্ঘটনাটি ঘটেছিল, আট বছর ধরে সেটির সড়কে চলাচলের অনুমতি বা রুট পারমিট ছিল না। ট্যাক্সের মেয়াদ শেষ হয়েছিল সাত বছর আগে। বাসচালকের সহকারী জানিয়েছিলেন, দুর্ঘটনার আগের দিন সকালে গাবতলী থেকে ছেড়ে আবার রাতে ঝিনাইদহের শৈলকুপা হয়ে পরদিন ঢাকায় ফিরছিল বাসটি। চালক ক্লান্ত ছিলেন। ঘটনার পর সামাজিক যোগাযোগমাধ্যমে ছড়িয়ে পড়া দুর্ঘটনার ভিডিওতেও চালকের অস্বাভাবিক আচরণ স্পষ্ট ছিল। বাসটি চলন্ত অবস্থায় উল্টো লেনের একটি ট্রাককে ধাক্কা দিয়ে সড়ক বিভাজক পেরিয়ে বিপরীত লেনে থাকা পরমাণু শক্তি কমিশনের বাসটিকে সজোরে ধাক্কা দেয়। আরও পড়ুনসাভারে চার প্রাণ কেড়ে নেওয়া বাসটির রুট পারমিট, ফিটনেস কিছুই ছিল না তন্ময় মজুমদার আবার ফিরে গেলেন তনুজার গল্পে। বললেন, ‘পূজা চাইতেন তনুজা তার মতো বিজ্ঞানী হবে। তবে আমি সব সময় বলতাম, তনুজার যা হতে ইচ্ছা করবে, তা–ই হবে। তবে আমরা দুজনই ঠিক করে রেখেছিলাম, তনুজা ও ছেলে তপুকে নিয়ে আমরা বিশ্বভ্রমণে বের হব। তবে তা তো হলো না। মা ও মেয়ে আগেই ভ্রমণে বের হয়ে গেল।’তন্ময় মজুমদার জানান, তিনি পূজার নামে একটি ট্রাস্ট করার চিন্তাভাবনা করছেন। এ ট্রাস্টের সহায়তায় নারীদের বিজ্ঞানী হতে সহায়তা করা হবে। আর তনুজার নামে একটি আশ্রয়কেন্দ্র করবেন, যেখানে মেধাবী এতিম বাচ্চাদের স্বপ্ন পূরণের চেষ্টা করা হবে। তনুজার নামেই অন্য তনুজারা বড় হবে।",Prothom Alo,https://www.prothomalo.com/bangladesh/ccxxlgqtcc
ঈদের ছুটি এক দিন বাড়ানোর দাবি যাত্রী কল্যাণ সমিতির,"আসন্ন পবিত্র ঈদুল আজহার ছুটি এক দিন বাড়ানোর দাবি জানিয়েছে বাংলাদেশ যাত্রী কল্যাণ সমিতি।ঈদযাত্রায় অসহনীয় যানজট ও সড়ক দুর্ঘটনা কমাতে আজ রোববার রাজধানীর ঢাকা রিপোর্টার্স ইউনিটিতে আয়োজিত এক সংবাদ সম্মেলনে এ দাবি জানায় সংগঠনটি।গত সপ্তাহে আইনশৃঙ্খলা–বিষয়ক মন্ত্রিসভা কমিটিও পবিত্র ঈদুল আজহার ছুটি এক দিন বাড়ানোর সুপারিশ করে। সে ক্ষেত্রে ২৭ জুন থেকে এ ছুটি শুরুর পক্ষে মত দেয় কমিটি। তবে এ ব্যাপারে এখনো কোনো সিদ্ধান্ত আসেনি।যাত্রী কল্যাণ সমিতির আজকের সংবাদ সম্মেলনে লিখিত বক্তব্য পাঠ করেন সংগঠনের মহাসচিব মো. মোজাম্মেল হক চৌধুরী। তিনি বলেন, ২৮ থেকে ৩০ জুন ঈদুল আজহার সরকারি ছুটি। এর সঙ্গে ২৭ জুন এক দিন ছুটি বাড়ানোর দাবি করছেন তাঁরা। মোজাম্মেল হক বলেন, এবারের ঈদে ঢাকা থেকে প্রায় ৮০ লাখ মানুষ গ্রামের বাড়িতে যেতে পারেন। ঢাকা, নারায়ণগঞ্জ, গাজীপুরসহ আশপাশের এলাকা থেকে ১ কোটি ১০ লাখের বেশি মানুষ দেশের বিভিন্ন জেলায় যাতায়াত করতে পারেন। ২৯ জুন পবিত্র ঈদুল আজহা হতে পারে। সে ক্ষেত্রে ঈদের আগে ছুটি থাকে এক দিন (২৮ জুন)। সেদিন (২৮ জুন) একসঙ্গে সব যাত্রী সড়কে নামলে বিশৃঙ্খল পরিস্থিতির সৃষ্টি হতে পারে। তাই ২৭ জুন সরকারি ছুটি ঘোষণা করা হলে চাপ কিছুটা কমতে পারে।ঈদযাত্রায় বিড়ম্বনা এড়াতে পরিবারের সদস্যদের ২২ জুন থেকে ধাপে ধাপে গ্রামের বাড়ি পাঠানোর পরামর্শ দিয়েছে যাত্রী কল্যাণ সমিতি। সংগঠনটির পক্ষ থেকে বলা হয়, মোটরসাইকেলে ঈদযাত্রার সুযোগ দিলে রাজধানী থেকে ৮-১০ লাখ মোটরসাইকেলচালক দেশের বিভিন্ন প্রান্তে যেতে পারেন। এতে ঈদযাত্রা স্বস্তিদায়ক হলেও দুর্ঘটনা-প্রাণহানি বেড়ে যেতে পারে।মোটরসাইকেলে ঈদযাত্রার সুযোগ বন্ধের দাবি করছেন কি না—এমন প্রশ্নের জবাবে সমিতির মহাসচিব মোজাম্মেল হক বলেন, তাঁরা ঝুঁকির কথা বলছেন। মোটরসাইকেলে ঈদযাত্রা বন্ধের দাবি করেননি। ঝুঁকি নিরসনের দায়িত্ব সরকারের। আরও পড়ুনঈদের ছুটি এক দিন বাড়ানোর সুপারিশ পশুবাহী যানের পাশাপাশি সড়কের ওপর হাট ঈদযাত্রায় ভোগান্তি বাড়াতে পারে বলে আশঙ্কা করেছে যাত্রী কল্যাণ সমিতি। তারা রাজধানীতে প্রবেশের পথগুলো উন্মুক্ত রাখা, রাস্তা থেকে পশুহাট অপসারণ, ফুটপাত-রাস্তা হকারসহ অবৈধ পার্কিং মুক্ত করার দাবি জানিয়েছে। পাশাপাশি যাত্রাপথে বাড়তি নিরাপত্তাসহ প্রতিটি যানবাহনের সর্বোচ্চ ব্যবহার নিশ্চিতের দাবি জানিয়েছে সংগঠনটি।রেলের টিকিট শতভাগ অনলাইনে করার উদ্যোগকে সাধুবাদ জানিয়েছে যাত্রী কল্যাণ সমিতি। তবে তারা বলেছে, দেশের প্রান্তিক জনগোষ্ঠী, যারা অনলাইনের সঙ্গে অভ্যস্ত নয়, তারা যেন টিকিটপ্রাপ্তি থেকে বঞ্চিত না হয়।সংবাদ সম্মেলনে আরও বক্তব্য দেন যাত্রী কল্যাণ সমিতির যুগ্ম মহাসচিব এম মনিরুল হক। সংবাদ সম্মেলনে উপস্থিত ছিলেন সংগঠনের সহসভাপতি তাওহিদুল হক, প্রচার সম্পাদক মাহমুদুল হাসান প্রমুখ।",Prothom Alo,https://www.prothomalo.com/bangladesh/sl7ja4mddt
"ফেনীতে সড়ক বিভাজকের সঙ্গে ধাক্কা, মোটরসাইকেল আরোহী দুই বন্ধুর মৃত্যু","ফেনী সদর উপজেলায় মোটরসাইকেলের নিয়ন্ত্রণ হারিয়ে সড়ক বিভাজকের সঙ্গে ধাক্কা লেগে আরোহী দুই বন্ধুর মৃত্যু হয়েছে। এতে আহত হয়েছেন আরেক বন্ধু। আজ রোববার সকাল সাতটার দিকে উপজেলার বিসিক সড়কের মাথা এলাকায় ঢাকা-চট্টগ্রাম মহাসড়কে এ দুর্ঘটনা ঘটে।মারা যাওয়া দুই বন্ধু হলেন কুমিল্লার দেবীদ্বার উপজেলার বনকোট এলাকার মো. আবুল হোসেনের ছেলে মো. তারেক (২০) ও একই এলাকার আবদুল আওয়ালের ছেলে মো. সজীব (১৯)। আহত তরুণ হলেন একই এলাকার আবদুল করিমের ছেলে মো. বাবু (২১)। পুলিশ ও স্থানীয় সূত্রে জানা যায়, ওই তিন তরুণ গতকাল শনিবার সন্ধ্যায় ফেনীতে বন্ধুদের আমন্ত্রণে বেড়াতে আসেন। রাতে তাঁরা ফেনীতে অবস্থান করেন। আজ রোববার সকালে তিন বন্ধু একই মোটরসাইকেলে করে ঢাকা-চট্টগ্রাম মহাসড়ক হয়ে নিজ এলাকায় ফিরছিলেন। ফেনী সদর উপজেলার বিসিক সড়কের মাথা এলাকায় পৌঁছালে চালক মোটরসাইকেলের নিয়ন্ত্রণ হারান। এতে মোটরসাইকলটি সড়ক বিভাজকের সঙ্গে ধাক্কা খায়। তিন বন্ধু মোটরসাইকেল থেকে ছিটকে পড়েন। খবর পেয়ে ফেনীর মহিপাল হাইওয়ে থানা-পুলিশ স্থানীয় লোকজনের সহযোগিতায় আহত তিনজনকে উদ্ধার করে। তাঁদের ফেনী সদর জেনারেল হাসপাতালের নিয়ে গেলে কর্তব্যরত চিকিৎসক মো. তারেককে মৃত ঘোষণা করেন। আহত মো. সজীব ও মো. বাবুকে হাসপাতালে ভর্তি করা হয়। ভর্তির কিছুক্ষণ পর সজীব মারা যান। ফেনীর মহিপাল হাইওয়ে থানার ভারপ্রাপ্ত কর্মকর্তা মোহাম্মদ মোস্তফা কামাল বলেন, দুজনের লাশ ময়নাতদন্তের জন্য ফেনী সদর জেনারেল হাসপাতালের মর্গে রাখা হয়েছে। আহত তরুণকে হাসপাতালে ভর্তি করা হয়েছে। মোটরসাইকেলটি পুলিশি হেফাজতে আছে। এ ঘটনায় আইনগত প্রক্রিয়া চলমান।",Prothom Alo,https://www.prothomalo.com/bangladesh/district/60vkb5glab
শ্যামগঞ্জ-বিরিশিরি সড়কে বালুবাহী ট্রাক চলাচল বন্ধের দাবি," নেত্রকোনার শ্যামগঞ্জ-বিরিশিরি সড়কের পূর্বধলার ফাজিলপুর এলাকায় বালুবাহী ট্রাকের চাপায় সিএনজিচালিত অটোরিকশার যাত্রী বিশ্ববিদ্যালয়ের ছাত্র ফরিদ উজ্জামান রিফাত (২১) নিহতের প্রতিবাদে মানববন্ধন ও বিক্ষোভ সমাবেশ হয়েছে।আজ শনিবার দুপুরে ওই সড়কের একিয়ারকান্দা রেলক্রসিং এলাকায় এলাকাবাসী এসব কর্মসূচি পালন করেন। এ সময় তাঁরা ওই সড়কে বালুবাহী ট্রাকের চলাচল বন্ধ করারও দাবি জানান। মানববন্ধনে বাংলাদেশ ক্ষেতমজুর সমিতির কেন্দ্রীয় কমিটির সহসাধারণ সম্পাদক অর্ণব সরকার, পূর্বধলা সরকারি ডিগ্রি কলেজের প্রভাষক মোহাম্মদ আলী, স্থানীয় বাসিন্দা কাজিম উদ্দিন, নাজিম উদ্দিন, মো. ফারুক হোসেন, কৃষক আলেক মিয়া, ব্যবসায়ী আবদুর রহমান, শিক্ষার্থী রনি খান, শফিকুল ইসলাম, জুয়েল মিয়া প্রমুখ।সড়ক দুর্ঘটনায় নিহত ফরিদ উজ্জামান বাংলাদেশ কৃষি বিশ্ববিদ্যালয়ের ভেটেরিনারি অনুষদের দ্বিতীয় বর্ষের শিক্ষার্থী ছিলেন। তিনি পূর্বধলার আগিয়া ইউনিয়ন পরিষদের ২ নম্বর ওয়ার্ডের সদস্য আবদুস সাত্তারের ছেলে। স্থানীয় সূত্রে জানা গেছে, গত বৃহস্পতিবার রাতে ফরিদ উজ্জামান তাঁর বাবাকে ময়মনসিংহে চিকিৎসক দেখিয়ে একটি অটোরিকশায় বাড়িতে ফিরছিলেন। রাত সাড়ে ১০টার দিকে তাঁরা শ্যামগঞ্জ-বিরিশিরি সড়কের পূর্বধলা ফাজিলপুর বাজার এলাকায় পৌঁছেন। এ সময় দুর্গাপুরের সোমেশ্বরী নদী থেকে বালু নিয়ে আসা একটি ট্রাক অটোরিকশাকে চাপা দেয়। এতে চালকসহ পাঁচজন আহত হন। পরে তাঁদের উদ্ধার করে ময়মনিসংহ মেডিকেল কলেজ হাসপাতালে নিয়ে গেলে চিকিৎসক ফরিদ উজ্জামানকে মৃত ঘোষণা করেন। এ ঘটনার প্রতিবাদের আজ দুপুরে স্থানীয় লোকজন মানববন্ধন ও প্রতিবাদ সমাবেশ করেন।মানববন্ধনে পূর্বধলা সরকারি ডিগ্রি কলেজের প্রভাষক মোহাম্মদ আলী বলেন, ‘ফরিদ উজ্জামান মেধাবী ও সৃজনশীল ছাত্র ছিলেন। তিনি আমাদের কলেজ থেকে ২০২০ সালে বিজ্ঞান শাখায় জিপিএ–৫ পেয়ে কৃষি বিশ্ববিদ্যালয়ে ভেটেরিনারি অনুষদে লেখাপড়া করছিলেন। বালুবাহী ট্রাকচাপায় সে প্রাণ হারালো। এভাবে ওই সড়কে প্রতি মাসে ট্রাকচাপায় প্রায় ৫–৬ জনের প্রাণ ঝরছে। আমরা প্রশাসনের কাছে সড়কে বেপরোয়া গতিতে ট্রাক চলাচল বন্ধসহ দুর্ঘটনা রোধে ব্যবস্থা নেওয়ার দাবি জানাচ্ছি।’ ক্ষেতমজুর সমিতির কেন্দ্রীয় কমিটির সহসাধারণ সম্পাদক অর্ণব সরকার বলেন, ‘বালুখেকোরা দুর্গাপুরের সোমেশ্বরী নদী থেকে অবৈধভাবে হাজার হাজার ড্রেজার দিয়ে বালু উত্তোলন করছে। এসব বালু প্রতিদিন শ্যামগঞ্জ বিরিশিরি সড়ক দিয়ে কয়েক হাজার ট্রাকে বিভিন্ন স্থানে পরিবহন করা হচ্ছে। ট্রাকের বেশির ভাগ চালকই অদক্ষ এবং তাঁদের বৈধ লাইসেন্স নেই। এতে সড়ক দুর্ঘটনায় হতাহতের ঘটনা ঘটছে। ১ জুন থেকে বৃহস্পতিবার পর্যন্ত বালুবাহী ট্রাকচাপায় ওই সড়কে তিনজন নিহত হয়েছেন। এর মধ্যে ৮ জুন দুর্গাপুরের ফারংপাড়া গ্রামের আবদুল কাদিরের ছেলে ও টাঙ্গাইল করটিয়ার সরকারি সা’দত কলেজের স্নাতকের শিক্ষার্থী শাহ আলম (২৪) এবং বৃহস্পতিবার কৃষি বিশ্ববিদ্যালয়ের ছাত্র ফরিদ উজ্জামান নিহত হন। বেপরোয়া গতির বালুবাহী ট্রাক চলাচল বন্ধের দাবিতে আমরা বিভিন্ন সময় বিক্ষোভ, মানববন্ধন ও স্মারকলিপি দেওয়া হলেও সড়কে মৃত্যুর মিছিল থামছে না।’ আজ বিক্ষোভ সমাবেশ চলাকালে নিহত ফরিদ উজ্জামানের বাবা আবদুস সাত্তার বলেন, ‘আমার দুই ছেলের মধ্যে ফরিদ বড়। সে খুবই মেধাবী ছিল। কোনো দিন লেখাপড়ার জন্য তাগাদা দিতে হয়নি। খুবই কষ্ট করে তাঁকে এ পর্যন্ত নিয়ে এসেছিলাম। ট্রাকচাপায় আমার সব শেষ হয়ে গেছে। আমিও ওই অটোরিকশায় ছিলাম। কিন্তু আল্লাহ ছেলেডারে নিয়া গেল। বাবা হইয়া ছেলের মৃত্যু দেখতে হইছে, এর চেয়ে পৃথিবীতে কষ্ট আর কী আছে! আমি চাই ট্রাকচাপায় আর কারও বাবা–মার বুক খালি যেন না হয়।’এ ব্যাপারে জানতে চাইলে পূর্বধলা থানার ভারপ্রাপ্ত কর্মকর্তা মো. সাইফুল ইসলাম বলেন, বিশ্ববিদ্যালয়ছাত্র নিহতের ঘটনায় ট্রাকসহ চালককে আটক করা হয়েছে। পরে মামলায় তাঁকে গ্রেপ্তার দেখিয়ে আদালতে সোপর্দ করা হয়েছে। আর শ্যামগঞ্জ-বিরিশিরি সড়কের গুরুত্বপূর্ণ স্থানে স্পিডব্রেকার স্থাপন, ফিটনেস ও লাইসেন্সবিহীন ট্রাক ও চালকের বিরুদ্ধে আইনানুগ ব্যবস্থা নেওয়া হবে।",Prothom Alo,https://www.prothomalo.com/bangladesh/district/iy7nezd1g4
শাজাহানপুরে ট্রাকচাপায় এনজিও কর্মী নিহত,"বগুড়ার শাজাহানপুর উপজেলায় ট্রাকচাপায় মোটরসাইকেল থেকে ছিটকে পড়ে পাপুল প্রামানিক (২৪) নামের এক মোটরসাইকেলচালক নিহত হয়েছেন। আজ শনিবার সকাল সাতটার দিকে উপজেলার সাজাপুর এলাকায় ঢাকা-রংপুর মহাসড়কে এ দুর্ঘটনা ঘটে।গুরুতর আহত অবস্থায় বগুড়ার শহীদ জিয়াউর রহমান মেডিকেল কলেজ হাসপাতালে ভর্তির পর আজ সকাল সাড়ে ৯টার দিকে চিকিৎসাধীন মারা যান পাপলু। এ ঘটনায় ট্রাকসহ চালক সুমন প্রামানিককে (৩০) আটক করেছে হাইওয়ে পুলিশ। নিহত পাপুল গাইবান্ধার সাদুল্লাপুর উপজেলার বাসিন্দা। তিনি বন্ধু ফাউন্ডেশন নামের একটি বেসরকারি সংস্থায় (এনজিও) সিরাজগঞ্জে কর্মরত ছিলেন।শেরপুর হাইওয়ে থানার ওসি আবদুল ওয়াদুদ বলেন, আজ সকালে মোটরসাইকেল চালিয়ে বগুড়া থেকে কর্মস্থল সিরাজগঞ্জ যাচ্ছিলেন পাপুল। পথে সাজাপুর এলাকায় একই দিক থেকে আসা একটি ট্রাক পেছন থেকে ধাক্কা দেয়। এ সময় মোটরসাইকেল থেকে মহাসড়কে ছিটকে পড়েন পাপুল। এতে ট্রাকের চাকায় পিষ্ট হয়ে গুরুতর আহত হন তিনি।  ফায়ার সার্ভিসের কর্মীরা তাঁকে উদ্ধার করে শহীদ জিয়াউর রহমান মেডিকেল কলেজ হাসপাতালে ভর্তি করেন। চিকিৎসাধীন অবস্থায় সকাল সাড়ে ৯টার দিকে মারা যান তিনি।হাইওয়ে থানার ওসি আরও বলেন, দুর্ঘটনার পরপরই শাজাহানপুরের বি–ব্লক এলাকা থেকে ট্রাকচালককে আটক করা হয়।",Prothom Alo,https://www.prothomalo.com/bangladesh/district/anzh8vhbqh
"নোয়াখালীতে পিকআপ ভ্যানের ধাক্কায় শিশু নিহত, চালক আটক","নোয়াখালীর সুবর্ণচর উপজেলায় পিকআপ ভ্যানের ধাক্কায় এক শিশু নিহত হয়েছে। আজ শনিবার বেলা পৌনে ১১টার দিকে উপজেলার সোনাপুর-চেয়ারম্যান ঘাট সড়কের চরবাটা ইউনিয়নের স্টিমার ঘাট সেতুসংলগ্ন এলাকায় এ দুর্ঘটনা ঘটে।ঘটনার পরপরই স্থানীয় লোকজন পিকআপ ভ্যানের চালককে আটক করে পুলিশে সোপর্দ করে। নিহত শিশুর নাম মো. আশিক হোসেন (১০)। সে হাতিয়া উপজেলার মান্নান নগর আশ্রয়ণ প্রকল্পের আশ্রাফ আলীর ছেলে। থানা-পুলিশ ও স্থানীয় সূত্রে জানা যায়, আজ সকালের দিকে আশিক হোসেন তার দাদার সঙ্গে হাতিয়ার মান্নান নগর থেকে সুবর্ণচর উপজেলার স্টিমার ঘাট ব্রিজের পাশে তাদের জমি দেখতে আসে। একপর্যায়ে রাস্তা পার হওয়ার সময় বেপরোয়া গতির একটি পিকআপ ভ্যান তাকে ধাক্কা দেয়। এতে সে গুরুতর আহত হয়। এ সময় আশিকের দাদা তার একটু পেছনেই ছিল। পরে স্থানীয় লোকজন উদ্ধার করে উপজেলা স্বাস্থ্য কমপ্লেক্সে নিয়ে গেলে চিকিৎসক তাকে মৃত ঘোষণা করেন। চরজব্বর থানার ভারপ্রাপ্ত কর্মকর্তা (ওসি) দেবপ্রিয় দাশ বলেন, স্থানীয় লোকজন পিকআপ ভ্যানসহ চালককে আটক করেছেন। পরে পুলিশ চালককে আটক ও পিকআপ ভ্যান জব্দ করে থানায় নিয়ে এসেছে। নিহত ব্যক্তির পরিবারের লিখিত অভিযোগ পেলে পরবর্তী আইনগত ব্যবস্থা নেওয়া হবে।",Prothom Alo,https://www.prothomalo.com/bangladesh/district/7pw9upwx2f
নেত্রকোনায় বালুবাহী ট্রাকের চাপায় কৃষি বিশ্ববিদ্যালয়ের শিক্ষার্থী নিহত,"নেত্রকোনার পূর্বধলায় বালুবাহী ট্রাকের চাপায় সিএনজিচালিত অটোরিকশায় থাকা ফরিদ উজ্জামান রিফাত (২০) নামের এক শিক্ষার্থী নিহত হয়েছেন। এ সময় অটোরিকশার চালকসহ আরও তিনজন আহত হয়েছেন।গতকাল বৃহস্পতিবার রাত সাড়ে ১০টার দিকে শ্যামগঞ্জ-বিরিশিরি সড়কের ফাজিলপুর বাজার এলাকায় এ দুর্ঘটনা ঘটে। নিহত ফরিদ উজ্জামান বাংলাদেশ কৃষি বিশ্ববিদ্যালয়ের ভেটেরিনারি অনুষদের শিক্ষার্থী। তিনি উপজেলার আগিয়া ইউনিয়ন পরিষদের সাবেক সদস্য আবদুস সাত্তারের ছেলে। পুলিশ ও প্রত্যক্ষদর্শী সূত্রে জানা গেছে, গতকাল রাতে ফরিদ উজ্জামান ময়মনসিংহ থেকে একটি অটোরিকশায় করে বাড়িতে ফিরছিলেন। রাত সাড়ে ১০টার দিকে শ্যামগঞ্জ-বিরিশিরি সড়কের পূর্বধলা ফাজিলপুর বাজার এলাকায় পৌঁছালে দুর্গাপুরের সোমেশ্বরী নদী থেকে বালু নিয়ে আসা একটি ট্রাক অটোরিকশাটিকে চাপা দেয়। এতে অটোরিকশার চালকসহ চারজন আহত হন। পরে স্থানীয় লোকজন তাঁদের উদ্ধার করে ময়মনিসংহ মেডিকেল কলেজ হাসপাতালে নিয়ে যান। সেখানে কর্তব্যরত চিকিৎসক ফরিদ উজ্জামানকে মৃত ঘোষণা করেন। অন্যরা ওই হাসপাতালে ভর্তি হয়ে চিকিৎসা নিচ্ছেন। পূর্বধলা থানার ভারপ্রাপ্ত কর্মকর্তা মোহাম্মদ সাইফুল ইসলাম আজ শুক্রবার দুপুরে বলেন, সড়ক দুর্ঘটনায় নিহত বিশ্ববিদ্যালয়ের ছাত্রের লাশ স্বজনদের আবেদনের পরিপ্রেক্ষিতে ময়নাতদন্ত ছাড়াই হস্থান্তর করা হয়েছে। ট্রাক ও চালককে আটক করা হয়েছে। এ ব্যাপারে থানায় মামলার প্রস্তুতি চলছে।",Prothom Alo,https://www.prothomalo.com/bangladesh/district/oodaah6w5w
"মতামত
শুধু চালকের শাস্তি, বাকিরা কি নিস্তার পাবেন","মৃণালিনী দেবী তাঁর পতিদেব রবীন্দ্রনাথের প্রতি লিখেছিলেন: ‘এখন আমি মহাকালের শেষহীন পথে নির্জন একাকী।...শত কথার ভিড়, আনন্দ-বেদনার স্মৃতি মহালোকের অনন্ত শূন্যতায় বুকের ওপর চেপে বসেছে!’ শত বছর পরে আরেক মৃণালিনীর জন্যই যেন সত্য হয়ে গেছে এ শূন্যতা। ছয় ছেলে হারিয়ে ‘শেষহীন পথে নির্জন একাকী’ এক বিধবা।মৃত্যুর পর মৃত্যুতে আমাদের সড়কগুলো যেন হয়ে উঠেছে যুদ্ধক্ষেত্রের লাশের পাহাড়ের মতো। সেই লাশের পাহাড় ডিঙানো সম্ভব না হলেও কিছু চেহারা ঠিকই আমাদের মনে গেঁথে যায়। কিছু কিছু লাশ বা ঘটনা প্রতীকী রূপ ধারণ করে এবং আমাদের মনে খচখচ করে বিদ্ধ করে যায়। কারওয়ান বাজার মোড়ে দুই বাসের মাঝখানে আটকে যাওয়া বিচ্ছিন্ন হাতের ছবি নিশ্চয়ই ভোলার নয়। হ্যাঁ, রাজীবের সেই হাত। একইভাবে সেই শিশু, ময়মনসিংহের ত্রিশালের রাস্তায় নিহত মায়ের পেট থেকে বেরিয়ে এসেছিল, সেই ফাতিমাকেও। আমাদের সমাজমনস্তত্ত্বে একটি বিষয় লক্ষণীয়, যত বেশি নিষ্ঠুরতা, তত বেশি আলোচিত, তত বেশি মনোযোগ আকর্ষণ করে। কিন্তু পত্রিকায় ছাপানো সড়ক দুর্ঘটনার একটি শান্ত ও শীতল ছবির ভেতরে লুকিয়ে থাকা ভয়াবহতা আমাদের মুহূর্তের মধ্যে নির্বাক করে দেয়। সাদা শাড়ি পরা পাঁচজন সদ্য বিধবা নারী এবং মাথা মুড়ানো তিনজন এতিম নাবালক ছেলের দাঁড়িয়ে থাকার এই ছবিটি সড়কে নৈরাজ্যের আজীবন এক প্রতীকী ছবি হয়ে থাকবে। দেশে ও বিদেশে ‘বিধবাদের গ্রাম’ নামে কত গ্রামের নামে আমরা পরিচিত হয়েছি। কিন্তু চট্টগ্রামের চকরিয়ার মালুমঘাটেই দেখা মেলে ‘বিধবাদের ঘর’। মৃণালিনী সুশীলেরই ঘর সেটি। সড়কে ছয় সন্তান হারানো এই মা দশ দিন আগে স্বামী হারিয়ে নিজেও বিধবা। গোটা পরিবার নিয়ে স্বামীর শ্রাদ্ধানুষ্ঠান পালন করতে গিয়ে সড়কেই সন্তানদের লাশ হতে দেখেছিলেন। শীতের সেই সাদা কুয়াশামাখা রক্তাক্ত ভোর যেন ভুলতে পারেন না কখনো।  আরও পড়ুননৈরাজ্য ‘জিইয়ে রাখেন’ নেতারাই অনন্ত শূন্যতা নিয়ে বেঁচে থাকা মৃণালিনীকে ‘ভাগ্যবতী’ বলতেই হয়। সড়কে এক মৃত্যুর ২০ বা ৩০ বছর পর একইভাবে পরিবারের আরেক সদস্যের মৃত্যু হচ্ছে, এমন বাস্তবতাও যখন কিছুদিন পরপর সত্য হয়ে উঠছে; সেখানে আমাদের বিচারব্যবস্থার নিরিখে ‘খুব অল্প সময়ের’ মধ্যে ছয় ভাইয়ের মৃত্যুর বিচারের রায় হলো। রায়ে সম্ভবত কোনো সড়ক দুর্ঘটনা নিয়ে আদালত থেকে এই প্রথম এমন বক্তব্য এল—এটি দুর্ঘটনা নয়, পরিকল্পিত হত্যাকাণ্ড। কারণ, পিকআপচালক প্রথমবার চাপা দেওয়ার পর ফিরে এসে আবারও চাপা দিয়ে মৃণালিনীর সন্তানদের হত্যা নিশ্চিত করেন। এই হত্যাকাণ্ডের জন্য চালকের মৃত্যুদণ্ড হওয়ার কথা থাকলেও বয়স বিবেচনায় তরুণ চালককে আমৃত্যু সশ্রম কারাদণ্ড দেন বিচারক।২০২২ সালের ৮ ফেব্রুয়ারির এ ঘটনায় করা মামলায় গ্রেপ্তার হন পিকআপের মালিক। দেশের সড়ক দুর্ঘটনার ইতিহাসে ঘাতক পরিবহনের মালিককে গ্রেপ্তারের ঘটনা বিরলই বটে। মালিক জামিন পেলেও তাঁর ছেলে এখনো পলাতক। সেই ছেলে সেদিন চালকের পাশের আসনেই ছিলেন। আহত ব্যক্তিদের উদ্ধার না করে উল্টো তিনি চালককে দ্রুত পালিয়ে যেতে নির্দেশ দিয়েছিলেন।  এসব পিকআপ রাস্তায় চলাচলের ‘অনুমতি’ পায় বলেই মৃণালিনীদের বুক খালি হলো। বিধবা হলেন ছয় নারী। এতিম হলো কয়েকজন শিশু। এখন এতসব ‘ঘাতক’ রাস্তায় ছেড়ে দিয়ে শুধু চালককে সাজা দিলে কি বিচার হয়ে যাবে? ফিটনেস সনদ, লাইসেন্স বা রুট পারমিটবিহীন গাড়ি যারা রাস্তায় চলার নিরাপত্তা দেয়, তাদের বিচার না হলে এসব শাস্তি হয় সান্ত্বনামূলক না হয় উপহাসমূলক পুরস্কার।  আমরা জানি না, তাঁর প্ররোচনাতেই চালক পেছনে ফিরে মৃণালিনীর সন্তানদের মৃত্যু নিশ্চিত করেছিলেন কি না অথবা চালককে এ হত্যাকাণ্ড ঘটাতে নিবৃত্ত করতে চেয়েছিলেন কি না। তবে আমরা জানতে পারছি, মালিক ও তাঁর ছেলের বিচার হবে সড়ক পরিবহন আইনে। যদিও আমাদের স্মরণে আনতে কষ্ট হয়, সড়কে এমন হত্যাকাণ্ডে সর্বশেষ কখন পরিবহনমালিককে বিচারের কাঠগড়ায় তোলা হয়েছিল।এ দেশে কঠোর সড়ক আইন থাকলেও পরিবহনমালিককে এখানে দায়মুক্তি দিতে সদা তৎপর থাকে সব পক্ষ। সব দোষ তখন ঘাড়ে এসে পড়ে চালকের ওপর। যদিও বেশির ভাগ ক্ষেত্রে তাঁরা ঘটনাস্থল থেকে পালিয়ে যেতে সক্ষম হন। তাঁদের বিরুদ্ধে মামলা হয় ঠিকই; কিন্তু পুলিশ তাঁদের খুঁজে বের করতে পারে না। এর একটি চিত্র পাওয়া যায় রাজধানী ঢাকায় সড়ক দুর্ঘটনার ক্ষেত্রে। চালককে শনাক্ত না করেই এখানে সড়ক দুর্ঘটনার তদন্ত শেষ করা রেওয়াজ হয়ে উঠছে। ঢাকায় আড়াই বছরে সড়কে দুর্ঘটনায় মৃত্যুতে প্রায় ৫০০টি মামলা হলেও ৪২ শতাংশ মামলায় চালককে খুঁজে বের করতে পারেনি পুলিশ। এতে পুরো দেশের চিত্র কেমন হবে, সেটি অনুমান করা যায়। এখানে কোনো ‘রহস্য’ লুকিয়ে থাকলেও অবাক হওয়ার কিছু নেই। আরও পড়ুনযে কারণে সড়ক দুর্ঘটনার তথ্যব্যাংক প্রয়োজন এখন চালকের শাস্তিতে কি বাকিরা নিস্তার পাবেন? পিকআপের মালিক একজন অনভিজ্ঞ ও লাইসেন্সবিহীন চালকের হাতে গাড়িটি তুলে দিয়েছিলেন। তা ছাড়া দুর্ঘটনার খবর শুনেও মালিক আহত ব্যক্তিদের চিকিৎসার উদ্যোগ নেননি। ওই পিকআপের ফিটনেস, ট্যাক্স টোকেন, রুট পারমিট কিছুই ছিল না। তার মানে এই ঘটনায় সবচেয়ে বড় ঘাতক মালিকই। হত্যায় অংশগ্রহণ না করলেও নির্দেশদাতা বা পরিকল্পনাকারীর মতোই নয় কি বিষয়টি? তাহলে চালকের ফৌজদারি আইনে বিচার হলে মালিকের কেন নয়? এতে পরিবহনমালিকেরা খেপে যাবেন বলে? কক্সবাজারের নয়টি উপজেলার মধ্যে সাতটিতে সড়ক-উপসড়কে প্রায় দুই হাজার অবৈধ ডাম্পার (ছোট ট্রাক) ও পিকআপ চলাচল করে। কক্সবাজারের পাহাড়, ঝিরি-খাল, নদী খুবলে বালু-মাটি-গাছ নিয়ে যায় এসব অবৈধ যানবাহন। কোনো ফিটনেস সনদ বা চালকের লাইসেন্স কিছুই লাগে না। বেশির ভাগ চালকও অপ্রাপ্তবয়স্ক ও অপ্রশিক্ষিত। হাইওয়ে ও ট্রাফিক পুলিশ সহজেই ম্যানেজ হয়ে যায়। আরও পড়ুনক্ষমতাবানেরা আইন মানেন না বলেই সড়কে বিশৃঙ্খলা এসব পিকআপ রাস্তায় চলাচলের ‘অনুমতি’ পায় বলেই মৃণালিনীদের বুক খালি হলো। বিধবা হলেন ছয় নারী। এতিম হলো কয়েকজন শিশু। এখন এতসব ‘ঘাতক’ রাস্তায় ছেড়ে দিয়ে শুধু চালককে সাজা দিলে কি বিচার হয়ে যাবে? ফিটনেস সনদ, লাইসেন্স বা রুট পারমিটবিহীন গাড়ি যারা রাস্তায় চলার নিরাপত্তা দেয়, তাদের বিচার না হলে এসব শাস্তি হয় সান্ত্বনামূলক না হয় উপহাসমূলক পুরস্কার। ● রাফসান গালিব প্রথম আলোর সম্পাদকীয় সহকারী আরও পড়ুনআহা রে জীবন, সড়কে শেষ!",Prothom Alo,https://www.prothomalo.com/opinion/column/5dcyiyx5l1
নরসিংদীতে মহাসড়কে ট্রাকের ধাক্কায় অটোরিকশার দুই যাত্রী নিহত,"নরসিংদী সদর উপজেলার শিলমান্দীতে পণ্যবাহী ট্রাকের ধাক্কায় ব্যাটারিচালিত অটোরিকশার দুজন যাত্রী নিহত হয়েছেন। আজ বৃহস্পতিবার দুপুর দেড়টার দিকে ঢাকা-সিলেট মহাসড়কের শিলমান্দী এলাকায় এই দুর্ঘটনা ঘটে।নিহত দুজন হলেন, নরসিংদী সদর উপজেলার পাঁচদোনা এলাকার মৃত রজব আলীর ছেলে আবদুর রহমান (৭০) ও মাধবদীর ফকিরকান্দি এলাকার মৃত আবু হানিফ মিয়ার ছেলে শাহাদাৎ হোসেন (৫৮)। হাইওয়ে পুলিশ ও স্থানীয় লোকজন জানান, পাঁচদোনা থেকে ব্যাটারিচালিত অটোরিকশাটি যাত্রী নিয়ে সাহেপ্রতাব গোলচত্বরের দিকে রওনা হয়। বেলা দেড়টার দিকে অটোরিকশাটি শীলমান্দী এলাকা অতিক্রম করছিল। ওই সময় ঢাকাগামী একটি পণ্যবাহী ট্রাক নিয়ন্ত্রণ হারিয়ে অটোরিকশাটিকে সামনে থেকে ধাক্কা দেয়। এতে অটোরিকশার দুই যাত্রী আহত হন।আশপাশের লোকজন ওই দুই ব্যক্তিকে গুরুতর আহত অবস্থায় উদ্ধার করে নরসিংদী সদর হাসপাতালে নিয়ে যান। হাসপাতালে নেওয়ার পর জরুরি বিভাগের কর্তব্যরত চিকিৎসক দুজনকেই মৃত ঘোষণা করেন। চিকিৎসক জানান, হাসপাতালে নেওয়ার পথেই ওই দুজনের মৃত্যু হয়। এ বিষয়ে নরসিংদী সদর হাসপাতালের আবাসিক চিকিৎসা কর্মকর্তা (আরএমও) মাহমুদুল কবির বলেন, ‘সড়ক দুর্ঘটনার শিকার ওই দুজনকে মৃত অবস্থায় আমাদের হাসপাতালে আনা হয়েছিল। ময়নাতদন্তের জন্য তাঁদের লাশ হাসপাতালটির মর্গে রাখা আছে।’ খবর পেয়ে ইটাখোলা হাইওয়ে পুলিশ ফাঁড়ির সদস্যরা ঘটনাস্থলে যান। জানতে চাইলে ইটাখোলা হাইওয়ে পুলিশ ফাঁড়ির ভারপ্রাপ্ত ইনচার্জ উপপরিদর্শক কবির হোসেন ভূঁইয়া জানান, ট্রাকের চাপায় দুই অটোরিকশাযাত্রী নিহত হয়েছেন। এর মধ্যে নিহত ব্যক্তিদের স্বজনরা হাসপাতালে এসেছেন। তাঁদের সঙ্গে আলোচনা করে পরবর্তী আইনগত পদক্ষেপ নেওয়া হবে। ট্রাকের চালক ও সহকারী পালিয়েছেন।",Prothom Alo,https://www.prothomalo.com/bangladesh/district/2u0ch4uhav
বগুড়ায় ট্রাকচাপায় নারী ও শিশুসহ অটোরিকশার ৩ যাত্রী নিহত,"বগুড়ার শেরপুর উপজেলায় ট্রাকচাপায় সিএনজিচালিত অটোরিকশার তিনজন যাত্রী নিহত হয়েছেন। আজ বৃহস্পতিবার বেলা সোয়া তিনটার দিকে উপজেলা শহরের হাজীপুর এলাকায় ঢাকা-বগুড়া মহাসড়কে এ দুর্ঘটনা ঘটে।নিহত ব্যক্তিরা হলেন রাজশাহী জেলার বাসিন্দা গোলাম কবির (৪২), বগুড়ার শেরপুর উপজেলার হামছায়াপুর এলাকার চায়না আক্তার (২৮) ও একই এলাকার তানজিলা বেগমের মেয়ে নুরে জান্নাত লুবা (৪)। তাঁরা সবাই অটোরিকশার যাত্রী ছিলেন। দুর্ঘটনায় অটোরিকশাচালক মো. রুবেলসহ (৪০) তানজিলা বেগম (৪০) মোজাম্মেল হক (৫০) ও আসাদ (৪০) নামের অটোরিকশার আরও তিনজন যাত্রী গুরুতর আহত হয়েছেন। তাঁদের বগুড়ার শহীদ জিয়াউর রহমান মেডিকেল কলেজ হাসপাতালে ভর্তি করা হয়েছে। শেরপুর ফায়ার সার্ভিসের কর্মকর্তা নাদির হোসেন ও শহীদ জিয়াউর রহমান মেডিকেল কলেজ হাসপাতাল পুলিশ ফাঁড়ির পরিদর্শক কামাল হোসেন হতাহতের পরিচয় নিশ্চিত করেছেন।শেরপুর ফায়ার সার্ভিসের কর্মকর্তা নাদির হোসেন বলেন, দুর্ঘটনার পর হতাহতদের উদ্ধার করে চিকিৎসার জন্য বগুড়ার শহীদ জিয়াউর রহমান মেডিকেল কলেজ হাসপাতালে নেওয়া হয়। দুর্ঘটনায় হতাহতদের সম্পর্কে তথ্য অনুসন্ধান শুরু হয়েছে। দুর্ঘটনা সম্পর্কিত তথ্য শেরপুর হাইওয়ে পুলিশ ফাঁড়ির কাছে জানানো হয়েছে। কয়েকজন প্রত্যক্ষদর্শী জানান, আজ বেলা তিনটার দিকে সিএনজিচালিত অটোরিকশায় করে চালকসহ পাঁচজন বগুড়া শহরের দিকে যাচ্ছিলেন। এ সময় পেছনের দিক থেকে বগুড়াগামী একটি ট্রাক অটোরিকশাকে চাপা দেয়। এতে ঘটনাস্থলেই দুজন মারা যান। একজনের হাসপাতালে একজনের মৃত্যু হয় বলে শুনেছেন। দুর্ঘটনার পরপরই ট্রাকটি দ্রুতগতিতে বগুড়ার দিকে চলে যায়।শেরপুর হাইওয়ে পুলিশ ফাঁড়ির উপপরিদর্শক (এসআই) মো. ফরিদুজ্জামান বলেন, পেছন দিক থেকে চাপা দেওয়া ওই ট্রাকটির অনুসন্ধান শুরু হয়েছে। এ ছাড়া নিহত ব্যক্তিদের পরিচয় নিশ্চিতের পর স্বজনদের কাছে লাশ হস্তান্তর ও আইনগত ব্যবস্থা নেওয়া হবে।",Prothom Alo,https://www.prothomalo.com/bangladesh/district/mjnd5in19u
শ্রীপুরে ৬ ঘণ্টার ব্যবধানে সড়কে প্রাণ গেল আরও এক শিশুর,"গাজীপুরের শ্রীপুর উপজেলায় ছয় ঘণ্টার ব্যবধানে সড়ক দুর্ঘটনায় আরও এক শিশুর মৃত্যু হয়েছে। আজ বৃহস্পতিবার বেলা তিনটার দিকে উপজেলার মাওনা উড়াল সড়কের নিচে ঢাকা-ময়মনসিংহ মহাসড়কে এ ঘটনা ঘটে। মারা যাওয়া শিশুটির নাম মো. রাহাত মিয়া (১০)। সে ময়মনসিংহের গফরগাঁও উপজেলার কুরচাই গ্রামের সাইফুল ইসলামের ছেলে। এর আগে আজ সকাল সাড়ে আটটার দিকে শ্রীপুর উপজেলার মাওনা ইউনিয়নের পল্লী বিদ্যুৎ মোড় এলাকায় ব্যাটারিচালিত অটোরিকশা উল্টে মাহিয়া আক্তার (৭) নামে এক শিশু মারা যায়। প্রত্যক্ষদর্শী মো. আবদুর রাজ্জাক বলেন, রাহাত মিয়া তার বাবা-মায়ের সঙ্গে দুপুরে মাওনা উড়াল সড়কের নিচে ঢাকা-ময়মনসিংহ মহাসড়ক পার হচ্ছিল। এ সময় ময়মনসিংহমুখী লেন থেকে একটি কাভার্ড ভ্যান রাহাতকে চাপা দেয়। এতে ঘটনাস্থলে রাহাত মারা যায়।মাওনা হাইওয়ে থানার ভারপ্রাপ্ত কর্মকর্তা (ওসি) কংকন কুমার প্রথম আলোকে বলেন, কাভার্ড ভ্যানের চাকায় পিষ্ট হয়ে শিশুটির মৃত্যু হয়েছে। চালক মো. ফারুক মিয়াসহ কাভার্ড ভ্যান আটক করা হয়েছে। আটক ফারুকের বাড়ি কুমিল্লার দেবীদ্বার উপজেলার নিধাচর গ্রামে। এ ঘটনায় আইনগত ব্যবস্থা নেওয়া হবে। আরও পড়ুনবিদ্যালয়ে যাওয়ার পথে অটোরিকশা উল্টে প্রাণ গেল শিশুর",Prothom Alo,https://www.prothomalo.com/bangladesh/district/4uq4e7o434
কারওয়ান বাজারে রাস্তা পার হওয়াই দুষ্কর,"রাজধানীর কারওয়ান বাজারে এখন রাস্তা পার হওয়াই দুষ্কর। যে পাতালপথ ছিল, মেট্রোরেল নির্মাণের কারণে সেটি ভেঙে ফেলা হয়েছে। পরে বসানো পদচারী–সেতুটিও সরিয়ে ফেলা হয়েছে। বিকল্প হিসেবে মেট্রোরেলের নির্মাণকাজের ঠিকাদারি প্রতিষ্ঠানের কর্মীরা রাস্তা পারাপারে সহায়তা করেন। তবে কর্মীর সংখ্যা অপ্রতুল। কাজেও ঢিলেমির অভিযোগ রয়েছে। কারওয়ান বাজারে কাজী নজরুল ইসলাম অ্যাভিনিউ সড়কটি পার হওয়া নিয়ে বেশি ভোগান্তিতে থাকেন নারীরা। কারওয়ান বাজারের একটি বেসরকারি সংস্থার কর্মী মঞ্জিমা খাতুন বলছিলেন, কারওয়ান বাজারে রাস্তা পার হওয়াটা খুবই ঝুঁকিপূর্ণ। কখনো কখনো মেট্রোরেলের ঠিকাদারের কর্মী পাওয়া যায়, কখনো কখনো তাঁরা থাকেন না।রাজধানীর উত্তরা থেকে মতিঝিল পর্যন্ত মেট্রোরেলের আগারগাঁও থেকে মতিঝিল অংশের কাজ এখন চলছে। মেট্রোরেলের কাজ করার প্রয়োজনে কারওয়ান বাজারের পাতালপথটি ভেঙে ফেলা হয়েছে। এরপর পাশেই একটি পদচারী–সেতু নির্মাণ করা হয়। সেটি ছিল কারওয়ান বাজারের সিএ ভবনের সামনে। সেতুটি গত ১০ মে সরিয়ে নেওয়া হয়েছে নির্মাণকাজের প্রয়োজনেই। এখন পাতালপথ বা সড়কের ওপর দিয়ে পদচারী–সেতুর মাধ্যমে রাস্তা পারাপারের কোনো ব্যবস্থা নেই। পুরুষেরা যানবাহন চলাচলের মধ্যেই দৌড়ে রাস্তা পার হন। কেউ কেউ সড়ক বিভাজকের বেড়া ডিঙিয়েও ঝুঁকি নিয়ে পার হন। নারী ও প্রবীণদের পক্ষে তা সম্ভব হয় না। পদচারী–সেতুর বদলে একটি জায়গায় রাস্তা পারাপারে সহায়তার জন্য কর্মী নিয়োগ করেছে মেট্রোরেলের ঠিকাদারি প্রতিষ্ঠান।মেট্রোরেলের নির্মাণকাজের সুপারভাইজার পলাশ রায় দাবি করেন, রাস্তার দুই পাশে (ফার্মগেট থেকে কারওয়ান বাজার) তিনজন করে মোট ছয়জন কর্মী দায়িত্ব পালন করেন। নির্দিষ্ট স্থানে মানুষ জড়ো হলে দুই পাশে দুজন লাল রঙের পতাকা তুলে ও যানবাহন থামিয়ে পার হওয়ার সুযোগ করে দেন। আরেকজন মাইকে পার হওয়ার কথা বলতে থাকেন। এভাবে দুই পালায় সারা দিন তাঁরা লোকজনকে রাস্তা পারাপার করে দেন। এসব দেখাশোনার দায়িত্বে আছেন দুজন সুপারভাইজার। অবশ্য পথচারীরা বলছেন, কর্মীসংখ্যা ও তৎপরতা বাড়ানো দরকার।কাজী নজরুল ইসলাম অ্যাভিনিউ ঢাকার ব্যস্ততম সড়কগুলোর একটি। এর কারওয়ান বাজার অংশের দুই পাশে বিপণিবিতান, ব্যবসাপ্রতিষ্ঠান, সরকারি–বেসরকারি প্রতিষ্ঠানের কার্যালয় এবং কারওয়ান বাজারের মতো একটি বড় বাজার রয়েছে। প্রতিদিন হাজারো মানুষকে তাই সড়ক পার হতে হয়। কারওয়ান বাজারের সিএ ভবন থেকে সার্ক ফোয়ারা পর্যন্ত পূর্ব পাশে মেট্রোরেলের অবকাঠামোর নির্মাণকাজের কারণে ফুটপাত সংকীর্ণ করে ফেলা হয়েছে। সড়কের দুই পাশে কোথাও কোথাও ফুটপাত পুরোটাই বন্ধ।বসুন্ধরা সিটি শপিং কমপ্লেক্সের পেছনের গলি থেকে বেরিয়ে কেউ কারওয়ান বাজারে যেতে চাইলে তাঁকে বাঁ দিকের কয়েকটি দোকানের সামনের সরু পথ দিয়ে গিয়ে অনেকটা পথ হাঁটতে হয়। এরপর পার হতে হয় কাজী নজরুল ইসলাম অ্যাভিনিউয়ের দুই পাশ। এক পাশে আবার ‘সার্ভিস লেন’ রয়েছে। এর ফলে পার হতে হয় মূলত তিনটি রাস্তা। ঢাকার মেট্রোরেল নির্মাণ ও পরিচালনার দায়িত্বে রয়েছে ঢাকা ম্যাস ট্রানজিট কোম্পানি লিমিটেড (ডিএমটিসিএল)। জানতে চাইলে কোম্পানিটির ব্যবস্থাপনা পরিচালক (এমডি) এম এ এন সিদ্দিক প্রথম আলোকে বলেন, পদচারী–সেতু কিংবা পাতালপথ—কোথায় কী লাগে, সেটা সিটি করপোরেশনের সঙ্গে বসে ঠিক করা হয়। বিষয়টি সমাধানের উদ্যোগ নেওয়া হবে। এই মন্তব্যের কয়েক দিন পেরিয়ে যাওয়ার পর উত্তর সিটি করপোরেশনের সঙ্গে যোগাযোগ করা হয়। উত্তর সিটি করপোরেশনের ট্রাফিক ইঞ্জিনিয়ারিং সার্কেলের নির্বাহী প্রকৌশলী নাঈম রায়হান খান বলেন, মেট্রোরেল নির্মাণের কারণে সড়কের এই অংশ ডিএমটিসিএলকে দেওয়া হয়েছে। তারা কাজ শেষে আগামী ডিসেম্বর নাগাদ রাস্তাটি সিটি করপোরেশনকে বুঝিয়ে দেবে। এ সময় সড়কের নিরপত্তার দায়িত্বটিও তাদেরই। এরপর ১৩ জুন আবার ডিএমটিসিএলের এমডি এম এ এন সিদ্দিকের সঙ্গে যোগাযোগ করা হলে তিনি বলেন, তিনি নিজে কারওয়ান বাজার এলাকা পরিদর্শন করেছেন। এর মধ্যে ঢাকা উত্তর সিটি করপোরেশন ও পুলিশ বিভাগের সঙ্গে কথা হয়েছে। এখন লাল পতাকা দিয়ে ডিএমটিসিএলের নিয়োজিত কর্মীরা মানুষকে পারাপারে সহায়তা করছেন। এটা আরও জোরদার করা হবে। এরপর পুলিশ ও সিটি করপোরেশনের সঙ্গে বিস্তারিত আলোচনা করে মানুষের যাতায়াত কীভাবে সহজ করা যায়, সে বিষয়ে ব্যবস্থা নেওয়া হবে। ঢাকায় সড়ক দুর্ঘটনায় যত মানুষ মারা যায়, তাদের বেশির ভাগই পথচারী। রোড সেফটি ফাউন্ডেশনের হিসাবে, ২০২১ সালে রাজধানীতে সড়ক দুর্ঘটনায় নিহত হয়েছে ১৩৭ জন। এর মধ্যে পথচারী সাড়ে ৫২ শতাংশ। গ্রিন রোড থেকে বসুন্ধরা শপিং কমপ্লেক্সের পেছনের সড়ক দিয়ে কারওয়ান বাজারে নিজের অফিসে নিয়মিত যাতায়াত করেন ফাহমিদা আক্তার। তিনি প্রথম আলোকে বলেন, সড়কটিতে দ্রুতগতিতে যানবাহন চলাচল করে। মোটরসাইকেলের চালকদের অনেকেই বেপরোয়া। এর মধ্যেই পারাপার হতে হয়।ফাহমিদা আরও বলেন, যানজট যখন থাকে, তখন যানবাহনের ফাঁক দিয়ে আতঙ্ক নিয়ে পারাপার হতে হয়, কখন আবার সিগন্যাল ছেড়ে দেয়। কারওয়ান বাজারে ছিনতাইকারীরা ব্যাগ ধরে টান দিয়ে পালায়, সেই ঝুঁকিও রয়েছে।",Prothom Alo,https://www.prothomalo.com/bangladesh/capital/q3152nmlo8
"সড়ক নিরাপত্তা
দুর্ঘটনা কমাতে ৫ হাজার কোটি টাকার প্রকল্প","সড়ক দুর্ঘটনা কমানো ও আহত মানুষদের দ্রুত চিকিৎসার ব্যবস্থা করতে ৪ হাজার ৯৮৮ কোটি টাকা ব্যয়ে নতুন একটি প্রকল্প নিয়েছে সরকার। বিশ্বব্যাংকের অর্থায়নে নেওয়া এই প্রকল্প বাস্তবায়িত হলে প্রকল্প এলাকায় সড়ক দুর্ঘটনায় মৃত্যু ৩০ শতাংশ কমবে বলে প্রক্ষেপণ করা হয়েছে।রাজধানীর বঙ্গবন্ধু আন্তর্জাতিক সম্মেলন কেন্দ্রে গতকাল বুধবার এই প্রকল্পের যাত্রা শুরুর অনুষ্ঠান হয়। প্রকল্পটি বাস্তবায়ন করবে সড়ক ও জনপথ (সওজ) অধিদপ্তর, পুলিশ, স্বাস্থ্য অধিদপ্তর ও বাংলাদেশ সড়ক পরিবহন কর্তৃপক্ষসহ (বিআরটিএ) সরকারের বিভিন্ন সংস্থা। প্রকল্পের জন্য দুটি মহাসড়ক বেছে নেওয়া হয়েছে—গাজীপুর থেকে টাঙ্গাইলের এলেঙ্গা এবং নাটোর থেকে চাঁপাইনবাবগঞ্জ পর্যন্ত।  প্রকল্পের আওতায় মহাসড়কের সংকেত (সাইন) ঠিক করা, আশপাশের হাসপাতালের সক্ষমতা বৃদ্ধি, দুর্ঘটনায় আহত মানুষদের দ্রুত চিকিৎসার লক্ষ্যে বিনা পয়সায় অ্যাম্বুলেন্স সেবা দেওয়া, পেশাদার চালকের প্রশিক্ষণ, দুর্ঘটনার তথ্যভান্ডার গড়ে তোলা, সংশ্লিষ্ট প্রতিষ্ঠানের সক্ষমতা বৃদ্ধি, যানবাহনের গতি নিয়ন্ত্রণে হাইওয়ে পুলিশকে যন্ত্রপাতি দেওয়া, হাইওয়ে পুলিশের জন্য মাদারীপুরে একটি প্রশিক্ষণকেন্দ্র চালু করাসহ বিভিন্ন উদ্যোগের কথা বলা হয়েছে।রাজধানী ঢাকাও এই প্রকল্পের আওতায় পড়বে। এখানে আহত মানুষদের দ্রুত চিকিৎসাসেবা দিতে প্রয়োজনে মোটরসাইকেল অ্যাম্বুলেন্স চালু করার কথা বলা হয়েছে।উদ্বোধনী অনুষ্ঠানে মূল প্রবন্ধে সওজের অতিরিক্ত প্রধান প্রকৌশলী আবদুল্লাহ আল মামুন বলেন, ১৯৯০ থেকে ২০১৭ সাল পর্যন্ত সড়ক দুর্ঘটনায় প্রাণহানি তিন গুণ বেড়েছে। সড়ক দুর্ঘটনার আর্থিক ক্ষতির পরিমাণ দেশের মোট দেশজ উৎপাদনের (জিডিপি) ৫ শতাংশের মতো। বর্তমান সরকারের আমলে যোগাযোগব্যবস্থায় অভূতপূর্ব উন্নয়ন হয়েছে জানিয়ে সড়ক পরিবহন ও সেতুমন্ত্রী ওবায়দুল কাদের বলেন, ‘আমরা যতই পদ্মা সেতু, মেট্রোরেল, এলিভেটেড এক্সপ্রেসওয়ে, এক দিনে এক শ সেতু উদ্বোধন করি না কেন, যখন দুর্ঘটনার খবর দেখি, তখন মনটা বিষণ্ন হয়ে যায়। এটা আমাদের জন্য অত্যন্ত বেদনার। আমরা মন্ত্রী হলেও তো মানুষ।’নিরাপদ সড়কের প্রকল্প দ্রুত শেষ করার আহ্বান জানিয়ে অর্থনৈতিক সম্পর্ক বিভাগের (ইআরডি) সচিব শরীফা খান বলেন, অধিকাংশ প্রকল্প বাস্তবায়নে দেরি হয়। এ জন্য ব্যয় বাড়ে। মানুষ সময়মতো সুফল পান না।বিশ্বব্যাংকের বাংলাদেশ ও ভুটানের কান্ট্রি ডিরেক্টর আবদুল্লায়ে সেক বলেন, দক্ষিণ এশিয়ায় এটাই বিশ্বব্যাংকের প্রথম নিরাপদ সড়কের প্রকল্প। সড়ক পরিবহন ও মহাসড়ক বিভাগের সচিব এ বি এম আমিন উল্লাহ নূরীর সভাপতিত্বে অনুষ্ঠানে আরও বক্তব্য দেন পুলিশের অতিরিক্ত মহাপরিদর্শক (অপরাধ ও অপারেশন) মো. আতিকুল ইসলাম, সওজের প্রধান প্রকৌশলী মো. ইসহাক, বিআরটিএ চেয়ারম্যান নুর মোহাম্মদ মজুমদার প্রমুখ।অবশ্য বিশেষজ্ঞরা বলছেন, সড়ক দুর্ঘটনা রোধে বেশি দরকার সুশাসন। দেশে বিপুলসংখ্যক যানবাহন চলাচল করছে ফিটনেস ছাড়া। দুর্ঘটনা ঘটলে অনেক ক্ষেত্রেই দেখা যায় চালকের লাইসেন্স নেই। এদিকে দেশের বিভিন্ন জায়গায় ২১টি ট্রমা সেন্টার (চিকিৎসাকেন্দ্র) করা হয়েছিল। গত মার্চে সরেজমিনে দেখা যায়, ১৬টি ট্রমা সেন্টারই এখন অব্যবহৃত। বাংলাদেশ প্রকৌশল বিশ্ববিদ্যালয়ের (বুয়েট) সড়ক দুর্ঘটনা গবেষণা ইনস্টিটিউটের পরিচালক অধ্যাপক সামছুল হক প্রথম আলোকে বলেন, নিরাপদ সড়কের সঙ্গে সরকারের অনেক অংশীজন যুক্ত। শুধু একটি প্রকল্প দিয়ে সমস্যাটির সমাধান করা যাবে না। প্রকল্পটি যাতে কেনাকাটানির্ভর না হয়, সময়মতো বাস্তবায়ন হয়, সেটা নিশ্চিত করতে হবে। প্রকল্প শেষে মূল্যায়ন করে দেখতে হবে লক্ষ্য অর্জিত হয়েছে কি না।",Prothom Alo,https://www.prothomalo.com/bangladesh/s7kgf9cqtn
"ছেলে লাশ হয়ে মর্গে, বাবা হাসপাতালের শয্যায়","বাবার পিকআপ ভ্যানে ঘুরে বেড়ানোর আবদার করেছিল ছেলে। সে অনুযায়ী ছেলেসহ পিকআপ ভ্যানে মালামাল নিয়ে চট্টগ্রাম থেকে কুমিল্লার দিকে যাচ্ছিলেন বাবা। কিন্তু বাবার সঙ্গে আর বেশিক্ষণ বেড়ানো হয়নি ছেলের। ট্রাকের ধাক্কায় পিকআপ খাদে পড়ে দুমড়েমুচড়ে যায়। এতে ছেলে প্রাণ হারায় এবং বাবা গুরুতর আহত হন। আজ বুধবার সকালে ঢাকা-চট্টগ্রাম মহাসড়কের ফেনীর ছনুয়া টঙ্গীরপাড় এলাকায় এ দুর্ঘটনা ঘটে। একই এলাকায় অপর এক দুর্ঘটনায় একজন মোটরসাইকেল আরোহী নিহত হয়েছেন। পৃথক সড়ক দুর্ঘটনায় নিহত ব্যক্তিরা হলেন নোয়াখালীর সেনবাগ উপজেলার মোহাম্মদ হানিফের ছেলে আরাফাত হোসেন (১২) ও ফেনী সদর উপজেলার ছনুয়া ইউনিয়নের টঙ্গীরপাড় গ্রামের মো. মোস্তফার ছেলে ব্যবসায়ী আবদুর রহিম (৪০)। আরাফাতের মরদেহ ময়নাতদন্তের জন্য ফেনী জেনারেল হাসপাতাল মর্গে রাখা হয়েছে। আবদুর রহিমের লাশ ঘটনাস্থল থেকে পরিবারের সদস্যরা বাড়ি নিয়ে গেছেন।পুলিশ ও প্রত্যক্ষদর্শী সূত্র জানায়, আজ সকালে চট্টগ্রাম থেকে মালামাল নিয়ে পিকআপ ভ্যানে কুমিল্লার দিকে যাচ্ছিলেন চালক মোহাম্মদ হানিফ। মোহাম্মদ হানিফের ছেলে আরাফাত হোসেন রহমান বাবার সঙ্গে বেড়ানোর জন্য পিকআপে উঠেছিল। তাদের বাড়ি নোয়াখালীর সেনবাগ উপজেলায় হলেও তারা চট্টগ্রামের সিটি গেট এলাকায় ভাড়া বাসায় বসবাস করে। পথে ফেনী সদর উপজেলার লেমুয়া এলাকায় পৌঁছালে পিকআপ ভ্যানটিকে একটি ট্রাক পেছন থেকে ধাক্কা দেয়। এরপর পিকআপ ভ্যানটি সড়কের পাশে একটি বৈদ্যুতিক খুঁটির সঙ্গে ধাক্কা লেগে পাশের গর্তে পড়ে যায়। এতে পিকআপ ভ্যানচালকের ছেলে স্কুলছাত্র আরাফাত ঘটনাস্থলেই নিহত হয় ও তার বাবা মারাত্মক আহত হন। সড়ক দুর্ঘটনার খবর পেয়ে ফেনীর ফাজিলপুর হাইওয়ে পুলিশ ঘটনাস্থলে পৌঁছে আহত ও নিহত আরাফাতের লাশ উদ্ধার করে ফেনী জেনারেল হাসপাতালে নিয়ে যায়। সেখানে আহত বাবাকে ভর্তি করা হয়েছে ও আরাফাতের লাশ ময়নাতদন্তের জন্য হাসপাতালের মর্গে রাখা হয়েছে।আবুল কাশেম নামের পিকআপ ভ্যানচালক মোহাম্মদ হানিফের একজন স্বজন জানান, ছেলে আরাফাত হোসেন স্থানীয় একটি বিদ্যালয়ের ষষ্ঠ শ্রেণির ছাত্র ছিল। কয়েক দিন আগে সে বাবার সঙ্গে ঘুরতে যাওয়ার জন্য বায়না ধরে। ছেলের আবদার রক্ষা করতে তাকে পিকআপের সামনের আসনে বসান হানিফ। বিকেলে বাবা ও ছেলে একসঙ্গে বাসায় ফেরার কথা ছিল। কিন্তু এখন ছেলে লাশঘরে আর বাবা হাসপাতালের বিছানায় যন্ত্রনায় কাতরাচ্ছেন। আজ দুপুর ১২টার দিকে অপর এক দুর্ঘটনায় নিহত আবদুর রহিম বাড়ি থেকে মোটরসাইকেলে মহাসড়কের ফেনীর লালপুল এলাকায় তাঁর দোকানে যাচ্ছিলেন। ছনুয়া টঙ্গীরপাড় এলাকায় পৌঁছালে পেছন থেকে আসা একটি কাভার্ড ভ্যান মোটরসাইকেলকে ধাক্কা দেয়। এতে তিনি সড়কের পাশে ছিটকে পড়ে ঘটনাস্থলে নিহত হন। খবর পেয়ে স্বজনেরা ঘটনাস্থলে পৌঁছে তাঁর মরদেহ বাড়িতে নিয়ে যান।ফাজিলপুর হাইওয়ে পুলিশের ভারপ্রাপ্ত কর্মকর্তা রাশেদ খান চৌধুরী বলেন, পুলিশ পৌঁছার আগেই আবদুর রহিমের স্বজনেরা তাঁকে বাড়ি নিয়ে গেছেন। আরাফাতের লাশ ময়নাতদন্তের জন্য ফেনী জেনারেল হাসপাতালের মর্গে রাখা হয়েছে। এ ঘটনায় আইনগত প্রক্রিয়া চলমান।",Prothom Alo,https://www.prothomalo.com/bangladesh/district/cw59qwehd8
"গাজীপুরে বাসের ধাক্কায় পোশাকশ্রমিক নিহত, সড়ক অবরোধ করে বিক্ষোভ","গাজীপুর নগরে বাসের ধাক্কায় আলপনা আক্তার (২২) নামের এক পোশাকশ্রমিক নিহত হয়েছেন। আজ বুধবার সকালে নগরের কাশিমপুর থানা এলাকার জিরানী বাজার এলাকায় এ দুর্ঘটনা ঘটে। এ ঘটনার জেরে কারখানার শ্রমিকেরা চন্দ্রা-নবীনগর সড়ক অবরোধ করে কয়েকটি যানবাহন ভাঙচুর করেন।নিহত আলপনা আক্তার (২২) মহানগরের জিরানী এলাকার হা’মীম গ্রুপের ‘দ্যাটস ইট নিট লিমিটেড’ কারখানার শ্রমিক ছিলেন। সকালে কারখানায় যাওয়ার পথে তিনি দুর্ঘটনার কবলে পড়েন। এ ঘটনায় ওই কারখানায় এক দিনের ছুটি ঘোষণা করেছে কর্তৃপক্ষ বলে জানা গেছে। পুলিশ ও স্থানীয় লোকজনের সঙ্গে কথা বলে জানা গেছে, আজ সকালে কালিয়াকৈরের চন্দ্রা-নবীনগর সড়কে একটি ভ্যানে করে আলপনা কারখানায় যাচ্ছিলেন। ভ্যানটি জিরানী বাজার এলাকায় পৌঁছালে পেছন দিক থেকে একটি যাত্রীবাহী বাস সেটিকে ধাক্কা দেয়। এতে ঘটনাস্থলেই পোশাকশ্রমিক আলপনা নিহত হন।প্রত্যক্ষদর্শী কয়েকজন জানান, ওই নারী শ্রমিকের মৃত্যুর খবর কারখানায় ছড়িয়ে পড়লে শ্রমিকেরা কাজ বন্ধ করে সকাল ১০টার দিকে চন্দ্রা-নবীনগর সড়ক অবরোধ করেন। উত্তেজিত শ্রমিকেরা ইটপাটকেল ছুড়ে বেশ কয়েকটি যানবাহন ভাঙচুর করেন। এ সময় আশপাশের আরও কয়েকটি কারখানার শ্রমিকেরা জড়ো হয়ে বিক্ষোভ করেন। এতে চন্দ্রা-নবীনগর সড়কে যান চলাচল বন্ধ হয়ে যায়। সড়কের উভয় দিকে দীর্ঘ যানজট তৈরি হয়। খবর পেয়ে পুলিশ ঘটনাস্থলে গিয়ে শ্রমিকদের বুঝিয়ে বেলা দেড়টার দিকে পরিস্থিতি নিয়ন্ত্রণে আনে। কারখানার শ্রমিক জসিম উদ্দিন জানান, তাঁদের সহকর্মী আলপনার মৃত্যুর খবর কারখানায় ছড়িয়ে পড়লে সবাই কাজ বন্ধ করে বিক্ষোভে যোগ দেন। উত্তেজিত শ্রমিকেরা মহাসড়কে অবস্থান নিয়ে বিক্ষোভ করেন। তবে কোনো শ্রমিক ভাঙচুর করেননি বলে তিনি দাবি করেন। তিনি বলেন, কিছু যানবাহনে ঢিল ছুড়েছে।গাজীপুর মহানগরের কাশিমপুর থানার ভারপ্রাপ্ত কর্মকর্তা (ওসি) রাফিউল করিম প্রথম আলোকে বলেন, নিহত শ্রমিকের লাশ উদ্ধার করা হয়েছে। শ্রমিকদের বুঝিয়ে পরিস্থিতি স্বাভাবিক করা হয়। ওই সড়কে এখন যান চলাচল স্বাভাবিক। এ ছাড়া ওই কারখানায় ছুটি ঘোষণা করা হয়েছে।",Prothom Alo,https://www.prothomalo.com/bangladesh/district/lq1zt2ckuu
পরীক্ষা আর দেওয়া হলো না হাসান ও হোসাইনের,"কিশোরগঞ্জের পাকুন্দিয়া উপজেলায় বাইসাইকেলে করে পরীক্ষা দিতে যাওয়ার পথে বিদ্যালয়ের সামনে প্রাইভেটকারের চাপায় মোহাম্মদ হোসাইন (১৩) নামের এক শিক্ষার্থী নিহত হয়েছে। এ ঘটনায় আহত হয়েছে তার যমজ ভাই মোহাম্মদ হাসান (১৩)।আজ বুধবার সকাল ১০টার দিকে কিশোরগঞ্জ-ভৈরব সড়কের পাকুন্দিয়া উপজেলার কালিয়াচাপড়া চিনিকল উচ্চবিদ্যালয়ের সামনে এ দুর্ঘটনা ঘটে। হোসাইন ও হাসান পাকুন্দিয়া উপজেলার আদর্শপাড়া গ্রামের সোহেল মিয়ার ছেলে। তারা দুজনই কালিয়াচাপড়া চিনিকল উচ্চবিদ্যালয়ের অষ্টম শ্রেণির শিক্ষার্থী। কিশোরগঞ্জ জেনারেল হাসপাতালে তাদের মা জেসমিন রেজা বলেন, আজ বিদ্যালয়ে ছেলেদের আইসিটি (তথ্য ও যোগাযোগপ্রযুক্তি) পরীক্ষা ছিল। পরীক্ষা দেওয়ার জন্য সকালে নাশতা করে দুজন স্কুলের উদ্দেশে বাড়ি থেকে সাইকেল নিয়ে বের হয়। হোসাইন বসা ছিল পেছনে আর হাসান সাইকেল চালাচ্ছিল। কিছুক্ষণ পরে বিদ্যালয়ে থেকে বাড়িতে ফোন আসে তারা দুজন দুর্ঘটনায় পড়েছে। এ কথা শুনে তাড়াতাড়ি হাসপাতালে ছুটে এসে দেখেন হোসাইন আর নেই।স্কুলের কয়েক শিক্ষার্থী জানায়, হাসান ও হোসাইন বিদ্যালয়ের সামনে চলে এসেছিল। সড়ক পার হওয়ার সময় দ্রুতগতির একটি প্রাইভেটকার এসে তাদের সাইকেলে ধাক্কা দেয়। এতে সাইকেল থেকে দুজন ছিটকে পড়ে। ঘটনা দেখে তারা বিদ্যালয় থেকে দৌড়ে তাদের উদ্ধার করতে যায়। এ সময় প্রাইভেটকার থামিয়ে তড়িঘড়ি করে চালক পালিয়ে যান। পরে তাদের সিএনজিচালিত অটোরিকশায় করে সদর জেনারেল হাসপাতালে নেওয়া হয়। কটিয়াদী হাইওয়ে থানার ভারপ্রাপ্ত কর্মকর্তা (ওসি) নজরুল ইসলাম জানান, প্রাইভেটকারটি জব্দ করা হয়েছে। তবে চালক পালিয়ে গেছেন। এ ব্যাপারে আইনি পদক্ষেপ নেওয়া হবে।কিশোরগঞ্জ সদর জেনারেল হাসপাতালের আবাসিক চিকিৎসা কর্মকর্তা (আরএমও) তানজিনা তৈয়ব জানান, দুই কিশোরকে হাসপাতালে আনা হয়। তবে ঘটনাস্থলেই হোসাইন মারা যায়। হাসানের আঘাত গুরুতর হওয়ায় তাকে ময়মনসিংহ মেডিকেল কলেজ হাসপাতালে পাঠানো হয়েছে।",Prothom Alo,https://www.prothomalo.com/bangladesh/district/k74cpty2ya
সিলেটে সড়ক দুর্ঘটনায় ১৫ শ্রমিক নিহতের ঘটনার মামলায় পিকআপচালকের আত্মসমর্পণ," সিলেটের দক্ষিণ সুরমার নাজিরাবাজারে ট্রাক ও পিকআপের মুখোমুখি সংঘর্ষে ১৫ শ্রমিক নিহতের ঘটনায় হওয়া মামলার আসামি পিকআপচালক আদালতে আত্মসমর্পণ করেছেন। আজ মঙ্গলবার দুপুরে সিলেট মহানগরের আমলি আদালতে আত্মসমর্পণ করেছেন তিনি। ওই পিকআপচালকের নাম আবদুর রহিম (৩৩)। তিনি সুনামগঞ্জের দোয়ারাবাজার উপজেলার বাজিতপুর গ্রামের আইয়ুব আলীর ছেলে। এর আগে গত শনিবার সন্ধ্যা ট্রাকচালক শফিকুল ইসলামকে (২৭) পটুয়াখালী থেকে গ্রেপ্তার করা হয়েছে বলে রোববার সংবাদ বিজ্ঞপ্তিতে জানিয়েছিল র‌্যাব।দুর্ঘটনার পর থেকে ছয় দিন পালিয়ে থাকার পর আজ দুপুরে সিলেট মহানগরের আমলি আদালতে আবদুর রহিম আত্মসমর্পণ করেন। পরে তাঁকে মেট্রোপলিটন ম্যাজিস্ট্রেট প্রথম আদালতে পাঠানো হয়। সেখানে তিনি আইনজীবীর মাধ্যমে জামিন আবেদন করেন। কিন্তু আদালতের বিচারক সাইফুর রহমান জামিন নামঞ্জুর করে তাঁকে জেল হাজতে পাঠানোর নির্দেশ দেন। গত বুধবার ভোরে সিলেটের দক্ষিণ সুরমার ঢাকা-সিলেট মহাসড়কের নাজিরবাজারে ট্রাক ও শ্রমিকদের বহনকারী পিকআপ ভ্যানের সংঘর্ষে ১৪ শ্রমিকের মৃত্যু হয়। সিলেট এম এ জি ওসমানী মেডিকেল কলেজ হাসপাতালে চিকিৎসাধীন অবস্থায় বৃহস্পতিবার সকালে আরও এক শ্রমিকের মৃত্যু হয়। তাঁরা নগরের আম্বরখানা এলাকা থেকে ওসমানীনগর উপজেলার গোয়ালাবাজারে যাচ্ছিলেন। এ ঘটনায় নিহত শ্রমিক সায়েদ নূরের ছেলে ইজাজুল ইসলাম বুধবার রাতে দক্ষিণ সুরমা থানায় মামলা করেছিলেন। ওই মামলায় ট্রাক ও পিকআপচালককে আসামি করা হয়েছিল। পিকআপচালক আত্মসমর্পণের বিষয়টি নিশ্চিত করে সিলেটের দক্ষিণ সুরমা থানার ভারপ্রাপ্ত কর্মকর্তা মো. শামসুদ্দোহা বলেন, পুলিশের অব্যাহত অভিযানের কারণে পকিআপচালক লুকিয়ে থাকতে পারছিলেন না। পরে আজ দুপুরে আত্মসমর্পণ করেছেন।মামলার তদন্ত কর্মকর্তা দক্ষিণ সুরমা থানার উপপরিদর্শক মিজানুর রহমান বলেন, আত্মসমর্পণের পর সিলেট মেট্রোপলিটন ম্যাজিস্ট্রেট প্রথম আদালতে তিনি জামিন আবেদন করেন। আদালতের বিচারক তাঁর জামিন নামঞ্জুর করে তাঁকে জেলা কারাগারে পাঠিয়ে দিয়েছেন। তাঁকে পরবর্তী সময়ে জিজ্ঞাসাবাদের জন্য আদালতে রিমান্ডের আবেদন করা হবে। জিজ্ঞাসাবাদে ঘটনার বিস্তারিত জানা যাবে।",Prothom Alo,https://www.prothomalo.com/bangladesh/district/q84e4brj41
"সড়ক দুর্ঘটনায় মৃত্যু
চালকদের কেন খুঁজে পায় না পুলিশ","‘একটি দুর্ঘটনা, সারা জীবনের কান্না’ শীর্ষক স্লোগানটি বিভিন্ন যানবাহন ও বাস টার্মিনালে সাঁটানো থাকতে দেখা যায়। কিন্তু এই স্লোগানের মর্মার্থ সরকার, চালক, তদন্তকারী সংস্থা—কেউ উপলব্ধি করছে বলে মনে হয় না।সড়কে দুর্ঘটনা ঘটলে প্রথম কাজ হলো এর কারণ চিহ্নিত করা। দুর্ঘটনাটি যদি চালকের কারণে হয়ে থাকে, তাঁকে খুঁজে বের করা। যদি যানবাহনের কোনো ত্রুটি থাকে, সে জন্য মালিক-চালক দুজনকেই দায় নিতে হয়। আর যদি দুর্ঘটনা সড়কের অব্যবস্থাপনার কারণে হয়ে থাকে, সংশ্লিষ্ট ব্যক্তিদের বিরুদ্ধে ব্যবস্থা নেওয়া জরুরি।প্রতিটি দুর্ঘটনার সুষ্ঠু তদন্ত না হলে বলা যাবে না কে বা কারা দায়ী। দায় চিহ্নিত হওয়ার পরই দায়ী ব্যক্তিদের বিরুদ্ধে আইনি ব্যবস্থা নেওয়ার প্রশ্ন আসে। ১০ জুন প্রথম আলোর খবর থেকে জানা যায়, ঢাকায় সড়ক দুর্ঘটনায় মানুষ মারা গেছে, এমন ক্ষেত্রে ৪২ শতাংশ চালকের হদিস পাওয়া যায় না।  অনেক ক্ষেত্রে দেখা যায়, কোনো যানবাহন দুর্ঘটনায় পড়লে চালক ও তাঁর সহকর্মী পালিয়ে যান। গত আড়াই বছরে ঢাকা মহানগরের ৫০টি থানায় সড়ক পরিবহন আইনে মামলা হয়েছে ৪৯২টি, যার ২৭৫টির তদন্ত শেষ। মানুষের মৃত্যুর জন্য দায়ী গাড়িচালকদের শনাক্ত করতে না পেরে ১১৬টি মামলায় পুলিশ আদালতে চূড়ান্ত প্রতিবেদন জমা দিয়েছে। অবশ্য ১৫৯টি মামলায় পুলিশ সড়ক দুর্ঘটনায় মৃত্যুর জন্য দায়ী চালককে শনাক্ত করতে পেরেছে।ঢাকা শহরে প্রায় সব সড়কেই ক্লোজড সার্কিট (সিসিটিভি) ক্যামেরা বসানো আছে। সড়কে টহলরত পুলিশের সংখ্যাও বেশি। তারপরও এখানে যদি ৪২ শতাংশ ঘটনায় চালকের হদিস পাওয়া না যায়, অন্যান্য এলাকার পরিস্থিতি উপলব্ধি করা কঠিন নয়। নিরাপদ সড়ক চাইয়ের (নিসচা) চেয়ারম্যান ইলিয়াস কাঞ্চন যথার্থই বলেছেন যে নগরের রাস্তাঘাট, অলিগলিতে সিসি ক্যামেরা রয়েছে, সেখানে গাড়িচাপা দিয়ে যাঁরা মানুষ মারবেন, তাঁদের শনাক্ত করা কিংবা ধরা যাবে না, সেটি অস্বাভাবিক ঘটনা। সারা দেশে ২২ হাজার ৪৭৬ কিলোমিটার আঞ্চলিক সড়ক ও জাতীয় মহাসড়ক এবং ২ লাখ ১৭ হাজার কিলোমিটার গ্রামীণ সড়ক রয়েছে। এসব সড়কে চলাচল করে ৫৬ লাখ নিবন্ধিত মোটর যান। সড়ক দুর্ঘটনায় যাঁরা মারা যান, তাঁদের বেশির ভাগ কর্মক্ষম ব্যক্তি। ফলে এই ব্যক্তিদের মৃত্যুতে পুরো পরিবার অসহায় হয়ে পড়ে। এ অবস্থায় মামলা লড়াও কঠিন।সড়ক পরিবহন সংস্থার (বিআরটিএ) কাছে চালকদের আঙুলের ছাপ আছে, ছবিযুক্ত পরিচয়পত্র আছে, গাড়ির নম্বর ইত্যাদি আছে। এরপরও অভিযুক্ত চালককে খুঁজে না পাওয়া অনেক প্রশ্নের জন্ম দিয়েছে। অনেক ভুক্তভোগী পরিবারের সদস্যরা বলেছেন, পুলিশ আন্তরিক হলে অভিযুক্ত চালকদের খুঁজে বের করা যেত। একজন চালক যদি দুর্ঘটনা ঘটিয়ে পার পেয়ে যান, তাহলে অন্যরাও বেপরোয়া হয়ে উঠবেন। সড়কে সড়কে এই বিশৃঙ্খলা ও মানুষের মৃত্যু মেনে নেওয়া যায় না। আশা করি, অভিযুক্ত চালকদের ধরতে বিআরটিএ ও পুলিশ একে অপরের ওপর দোষ না চাপিয়ে সমন্বিতভাবে কাজ করবে। যদি সড়কে সরকার মৃত্যুর মিছিল বন্ধ করতে চায়, প্রতিটি দুর্ঘটনার সুষ্ঠু তদন্ত করে অভিযুক্ত চালককে বিচারে সোপর্দ করতেই হবে।",Prothom Alo,https://www.prothomalo.com/opinion/editorial/75whvbzhpd
"সিলেট
সড়কে বিকল ট্রাক মেরামতের সময় আরেক ট্রাকের ধাক্কায় তিনজন নিহত","সিলেটে সড়কে বিকল হওয়া ট্রাক মেরামতের সময় আরেক ট্রাকের ধাক্কায় তিনজন নিহত হয়েছেন। আজ সোমবার ভোরে ঢাকা-সিলেট মহাসড়কের ওসমানীনগর উপজেলার দয়ামির এলাকায় এ দুর্ঘটনা ঘটে।সিলেট তামাবিল হাইওয়ে থানার ভারপ্রাপ্ত কর্মকতা (ওসি) আবুল কাশেম প্রথম আলোকে এ তথ্য নিশ্চিত করেছেন। তবে তাৎক্ষণিকভাবে নিহত ব্যক্তিদের পরিচয় পাওয়া যায়নি। দুর্ঘটনায় আহত একজনের পরিচয় পাওয়া গেছে। তিনি হলেন সিলেটের কোম্পানীগঞ্জ উপজেলার পাড়োয়া মাঝপাড়া গ্রামের বাসিন্দা জসিম মিয়া (৩৫)। তিনি পেছন থেকে ধাক্কা দেওয়া ট্রাকে ছিলেন। ওসমানীনগর ফায়ার সার্ভিসের নিয়ন্ত্রণকক্ষের দায়িত্বে থাকা ফায়ার সার্ভিসের সদস্য মুহিবুল ইসলাম বলেন, দয়ামির শোয়ারগাঁও এলাকায় একটি ট্রাকের পেছনের চাকা ফেটে যাওয়ায় সড়কের পাশে মেরামত করা হচ্ছিল। সিলেট থেকে ছেড়ে আসা মালবোঝাই একটি ট্রাক ঢাকার দিকে যাচ্ছিল। পথে দয়ামির শোয়ারগাঁও এলাকায় এসে ট্রাকটি দাঁড়িয়ে থাকা ট্রাকের পেছনে ধাক্কা দেয়। এতে বিকল ট্রাকটির পাশে থাকা দুজন এবং পেছন থেকে ধাক্কা দেওয়া ট্রাকে থাকা একজনের মৃত্যু হয়। এতে আহত হন পেছনের ট্রাকে থাকা জসিম মিয়া। আরও পড়ুনসিলেটে কাজে গিয়ে দুর্ঘটনায় ১৪ জনের প্রাণহানি, সুনামগঞ্জে গ্রামজুড়ে মাতম তামাবিল হাইওয়ে থানার ওসি আবুল কাশেম বলেন, নিহত ব্যক্তিদের মরদেহ সিলেট এম এ জি ওসমানী মেডিকেল কলেজ হাসপাতালের মর্গে রাখা হয়েছে। তাঁদের নাম–পরিচয় জানার চেষ্টা চলছে। ঘটনাস্থল থেকে ট্রাক দুটি উদ্ধার করে থানায় নিয়ে আসা হচ্ছে।এর আগে গত বুধবার ভোরে সিলেটের দক্ষিণ সুরমার ঢাকা-সিলেট মহাসড়কের নাজিরবাজারে ট্রাক ও শ্রমিক বহনকারী পিকআপ ভ্যানের সংঘর্ষে ১৫ শ্রমিকের মৃত্যু হয়। তাঁরা নগরের আম্বরখানা এলাকা থেকে ঢালাইয়ের কাজের জন্য ওসমানীনগর উপজেলার গোয়ালাবাজারে যাচ্ছিলেন। ওই ঘটনায় হওয়া মামলায় ট্রাকচালক  শফিকুল ইসলামকে আটক করেছে পুলিশ। আরও পড়ুনসিলেটে সড়ক দুর্ঘটনার মামলায় পটুয়াখালী থেকে ট্রাকচালক গ্রেপ্তার",Prothom Alo,https://www.prothomalo.com/bangladesh/district/krpysa9whr
"‘সড়ক দুর্ঘটনা নয়, পরিকল্পিত হত্যাকাণ্ড’","২০২২ সালের ৮ ফেব্রুয়ারি ভোর ছয়টা। কুশায়ামাখা সেই ভোরে বাবার শ্রাদ্ধ শেষে মন্দির থেকে বাড়িতে ফেরার পথে চকরিয়ার মহাসড়কের পাশে দাঁড়ালেন সাত ভাই ও এক বোন। এমন সময় একটি দ্রুতগতির পিকআপ দাঁড়ানো আটজনকে একসঙ্গে চাপা দিয়ে কিছু দূর এগিয়ে যায়। বাঁচার আকুতিতে ভারী হয়ে ওঠে আশপাশ। আবার গাড়িটি পেছনে আসে, মানুষগুলোকে দ্বিতীয় দফায় চাপা দেয়। ঘটনাস্থলেই নিহত হন পাঁচ ভাই। আহত হন এক বোন ও দুই ভাই। হাসপাতালে চিকিৎসাধীন অবস্থায় মারা যান আহত এক ভাই। অন্য দুজন দীর্ঘ চিকিৎসার পর সুস্থ হয়ে ওঠেন।এই মর্মান্তিক ঘটনার এক বছর চার মাস পর গতকাল রোববার রায় ঘোষণা করেন কক্সবাজারের জেলা ও দায়রা জজ মোহাম্মদ ইসমাইল। রায়ে ঘটনাটি ‘দুর্ঘটনা নয়, পরিকল্পিত হত্যাকাণ্ড’ উল্লেখ করে আদালত চালক সাহিদুল ইসলাম ওরফে সাইফুলকে আমৃত্যু সশ্রম কারাদণ্ড দেন। গতকাল দুপুর ১২টার দিকে আসামির উপস্থিতিতে আদালতের বিচারক এ রায় ঘোষণা করেন। একই সঙ্গে তাঁকে এক লাখ টাকা জরিমানা করা হয়।  রায়ের পর্যবেক্ষণে আদালত বলেন, ‘পিকআপচালক প্রথমবার চাপা দেওয়ার পর দ্বিতীয়বার পেছন থেকে আহত ব্যক্তিদের চাপা দিয়ে ঘটনাস্থলে মৃত্যু নিশ্চিত করেছেন। এ জন্য চালক সাহিদুলের মৃত্যুদণ্ড হওয়ার কথা। কিন্তু চালকের বয়স (২২) বিবেচনায় নিয়ে তাঁকে আমৃত্যু সশ্রম কারাদণ্ড দেওয়া হলো।’আদালতের সরকারি কৌঁসুলি (পিপি) ফরিদুল আলম প্রথম আলোকে বলেন, ‘মামলার অন্য দুই আসামি পিকআপের মালিক মাহমুদুল করিম ও তাঁর ছেলে মো. তারেকের বিরুদ্ধে সড়ক পরিবহন আইনে বিচার হবে। সাক্ষ্য শুরুর অপেক্ষায় আছে সেটি। আজকের (গতকাল) রায়টি শুধু হত্যাকাণ্ড নিয়ে।’গত বছরের ৮ ফেব্রুয়ারি ভোরে চকরিয়ার ডুলাহাজারা ইউনিয়নের মালুমঘাটের হাসিনাপাড়া এলাকায় চট্টগ্রাম-কক্সবাজার মহাসড়কে পিকআপের চাপায় নিহত হন সুরেশ চন্দ্র সুশীলের ছয় ছেলে অনুপম সুশীল (৪৬), নিরুপম সুশীল (৪০), দীপক সুশীল (৩৫), রক্তিম সুশীল (৩২), চম্পক সুশীল (৩০) ও স্মরণ সুশীল (২৯)। এ ঘটনার আগে ৩০ জানুয়ারি তাঁদের বাবা সুরেশ চন্দ্র সুশীল মারা যান। ৮ ফেব্রুয়ারি ভোরে মালুমঘাটের একটি মন্দিরে বাবার শ্রাদ্ধানুষ্ঠান শেষ করে ফেরার পথে তাঁরা এ ঘটনার শিকার হন। পুলিশ জানায়, ছয় ভাইয়ের মৃত্যুর ঘটনায় তাঁদের বেঁচে যাওয়া ভাই প্লাবন সুশীল বাদী হয়ে চকরিয়া থানায় হত্যা মামলা করেন। ঘটনার তিন দিন পর ১১ ফেব্রুয়ারি ঢাকায় পুলিশের হাতে গ্রেপ্তার হন চালক সাহিদুল ইসলাম। পরে পিকআপের মালিক মাহমুদুল করিম গ্রেপ্তার হলেও তিনি এখন জামিনে আছেন। আর তাঁর ছেলে মো. তারেক পলাতক।আদালত সূত্র জানায়, তদন্তের পর গত বছরের ৯ নভেম্বর তদন্তকারী কর্মকর্তা পুলিশ ব্যুরো অব ইনভেস্টিগেশনের (পিবিআই) পরিদর্শক এনামুল হক চৌধুরী তিনজনের বিরুদ্ধে হত্যা ও সড়ক পরিবহন আইনে পৃথক অভিযোগপত্র দাখিল করেন। চলতি বছরের ৯ ফেব্রুয়ারি চকরিয়ার জ্যেষ্ঠ জুডিশিয়াল ম্যাজিস্ট্রেট আদালত শুনানি শেষে অভিযোগপত্র গ্রহণ করেন।অভিযোগপত্রে বলা হয়, পিকআপের মালিক মাহমুদুল করিম অনভিজ্ঞ ও লাইসেন্সবিহীন একজন চালকের হাতে গাড়িটি চালানোর জন্য তুলে দিয়েছেন, যা সড়ক পরিবহন আইনের পরিপন্থী। এ ছাড়া দুর্ঘটনার খবর শুনেও তিনি (মাহমুদুল) আহত ব্যক্তিদের চিকিৎসার উদ্যোগ নেননি। এ জন্য মাহমুদুলকে অভিযুক্ত করা হয়েছে। ঘটনার সময় মাহমুদুলের ছেলে মো. তারেক পিকআপে চালকের পাশে বসা ছিলেন। আহত ব্যক্তিদের উদ্ধার না করে উল্টো তিনি চালককে দ্রুত পালিয়ে যাওয়ার নির্দেশনা দেন। এ জন্য তাঁকেও আসামি করা হয়েছে। চালক সাহিদুল ইচ্ছাকৃতভাবে জেনে–বুঝে গাড়িটি পেছনের দিকে চালান এবং ঠান্ডা মাথায় তিনি এটা সম্পন্ন করেন। তাঁর উচিত ছিল, প্রথমবার চাপা দেওয়ার পর আহত ব্যক্তিদের উদ্ধার করে হাসপাতালে নেওয়া বা পুলিশকে খবর দেওয়া। কিন্তু তা না করে তিনি আহত ব্যক্তিদের দ্বিতীয়বার চাপা দিয়ে মৃত্যু নিশ্চিত করে পালিয়েছেন। মামলার তদন্তকারী সংস্থা পিবিআইয়ের প্রধান অতিরিক্ত আইজিপি বনজ কুমার মজুমদার প্রথম আলোকে বলেন, ‘এটি দুর্ঘটনা নয়, পরিকল্পিত হত্যাকাণ্ড। বয়স বিবেচনায় নিয়ে আদালত সাহিদুলকে আমৃত্যু কারাদণ্ড দিয়েছেন। নইলে তাঁর মৃত্যুদণ্ড হতো। এ ধরনের রায় দেশে এটাই প্রথম।’মামলার বাদী প্লাবন সুশীল বর্তমানে সংযুক্ত আরব আমিরাতে অবস্থান করছেন। রায় নিয়ে তাঁর প্রতিক্রিয়া পাওয়া যায়নি। তবে মামলার রায়ে সন্তুষ্ট হতে পারেননি একসঙ্গে ছয় সন্তান হারানো মা মৃণালিনী সুশীল। তিনি প্রথম আলোকে বলেন, পিকআপচালক ইচ্ছাকৃতভাবে তাঁর ছয় ছেলেকে হত্যা করেছেন। তাঁর মৃত্যুদণ্ড হওয়া উচিত ছিল। শিগগিরই রায়ের বিরুদ্ধে আপিল করা হবে।",Prothom Alo,https://www.prothomalo.com/bangladesh/miqsj7dxg3
কুমিল্লায় পিকআপ-লরির মুখোমুখি সংঘর্ষে ৪ জন নিহত,"কুমিল্লা সদর দক্ষিণ উপজেলার লালবাগ এলাকায় ঢাকা-চট্টগ্রাম মহাসড়কে বিপরীত দিক থেকে আসা পিকআপ ভ্যানের সঙ্গে একটি লরির মুখোমুখি সংঘর্ষে চারজন নিহত হয়েছেন।রোববার বিকেল চারটার দিকে এ দুর্ঘটনা ঘটে। নিহত চারজন হলেন—লালবাগ এলাকার আলী আহমেদের ছেলে মোরশেদ আলম (২৪), শাহআলমের ছেলে মো. সাকিব (১৫), মোহন মিয়ার ছেলে মো. সৈকত, ভুতা মিয়ার ছেলে মো ফয়সাল (২১)।সদর দক্ষিণ মডেল থানার ভারপ্রাপ্ত কর্মকর্তা (ওসি) দেবাশীষ চৌধুরী প্রথম আলোকে বলেন, পিকআপ ভ্যানটি রং সাইড দিয়ে আসছিল। তখন মুখোমুখি সংঘর্ষ হয়। পুলিশ ও স্থানীয় একাধিক সূত্রে জানা গেছে, আজ বিকেল ৪টার দিকে পিকআপটি শিক্ষার্থীসহ ২৫ জনকে নিয়ে সদর দক্ষিণ উপজেলা সদরে যাচ্ছিল। এ সময়ে ঢাকা থেকে চট্রগ্রামগামী একটি লরির সঙ্গে পিকআপ ভ্যানের মুখোমুখি সংঘর্ষ হয়।এতে ঘটনাস্থলেই মোরশেদ, সাকিব ও সৈকত নিহত এবং ১৩ জন আহত হন। আহত ব্যক্তিদের কুমিল্লা মেডিকেল কলেজ হাসপাতালে ভর্তি করা হয়েছে। সেখানে চিকিৎসাধীন অবস্থায় ফয়সালের মৃত্যু হয়। দুর্ঘটনায় পিকআপ ভ্যানটি দুমড়েমুচড়ে গেছে।",Prothom Alo,https://www.prothomalo.com/bangladesh/district/rz28qseslt
বালিয়াডাঙ্গীতে নছিমন-থ্রিহুইলার-মোটরসাইকেলের ত্রিমুখী সংঘর্ষে নিহত ৩,"ঠাকুরগাঁওয়ের বালিয়াডাঙ্গী উপজেলায় নছিমন, ডিজেলচালিত থ্রি-হুইলার (তিন চাকার যান) ও মোটরসাইকেলের ত্রিমুখী সংঘর্ষে তিনজন নিহত হয়েছেন। আজ রোববার বেলা ১১টার দিকে ঠাকুরগাঁও-বালিয়াডাঙ্গী আঞ্চলিক সড়কের বালিয়াপুকুর এলাকায় এ দুর্ঘটনা ঘটে। এতে আরও অন্তত তিনজন গুরুতর আহত হয়েছেন।নিহত ব্যক্তিরা হলেন রানীশংকৈল উপজেলার মুজাহিদাবাদ গ্রামের আলিম উদ্দীন (৫৫), আরাজি চন্দনচহট গ্রামের আবুল হোসেন (৬৭) ও বালিয়াডাঙ্গী উপজেলার বড়বাড়ী ইউনিয়ন পরিষদের (ইউপি) সাবেক সদস্য মোস্তাফিজুর রহমান (৪৮)। পুলিশ ও প্রত্যক্ষদর্শী কয়েকজনের সঙ্গে কথা বলে জানা গেছে, ঠাকুরগাঁও থেকে একটি থ্রি-হুইলার বালিয়াডাঙ্গীর দিকে যাচ্ছিল। ঠাকুরগাঁও-বালিয়াডাঙ্গী আঞ্চলিক সড়কের বালিয়াপুকুর এলাকায় পৌঁছালে পাশের একটি রাস্তা থেকে মোটরসাইকেল নিয়ে সড়কে ওঠে পড়েন সাবেক ইউপি সদস্য মোস্তাফিজুর রহমান। মোটরসাইকেলটি প্রথমে থ্রি-হুইলারের সঙ্গে ধাক্কা লাগে। এ সময় পেছনে থাকা নছিমন এসে থ্রি-হুইলারকে চাপা দেয়। এতে থ্রি-হুইলার ও মোটরসাইকেলটি দুমড়েমুচড়ে যায় এবং থ্রি-হুইলারের যাত্রী আলিম উদ্দীন ঘটনাস্থলেই নিহত হন।ত্রিমুখী সংঘর্ষে আহত হন সাবেক ইউপি সদস্য মোস্তাফিজুর রহমান, উপজেলার ফুলতলা গ্রামের লিমন (২০), আমজানখোর ইউনিয়নের হরিণমারী গ্রামের আবেদুল হক (৪০), ভানোর ইউনিয়নের হলদিবাড়ী গ্রামের হাবিবুর রহমান (৩৬) ও রানীশংকৈল উপজেলার আরাজি চন্দনহাট গ্রামের আবুল হোসেন। খবর পেয়ে বালিয়াডাঙ্গী ফায়ার সার্ভিসের সদস্যরা ঘটনাস্থলে গিয়ে আহত ব্যক্তিদের উদ্ধার করে বালিয়াডাঙ্গী উপজেলা স্বাস্থ্য কমপ্লেক্সে নিয়ে যান। সেখানকার দায়িত্বরত চিকিৎসক তাঁদের প্রাথমিক চিকিৎসা দিয়ে ঠাকুরগাঁও, দিনাজপুর ও রংপুরের বিভিন্ন হাসপাতালে পাঠান। এদিকে চিকিৎসাধীন থাকা অবস্থায় ঠাকুরগাঁও ২৫০ শয্যা জেনারেল হাসপাতালে আবুল হোসেন এবং দিনাজপুর এম আবদুর রহিম মেডিকেল কলেজ ও হাসপাতালে মোস্তাফিজুর রহমান মারা যান।বালিয়াডাঙ্গী থানার উপপরিদর্শক আবদুস সোবহান বলেন, ঘটনাস্থল থেকে দুমড়েমুচড়ে যাওয়া মোটরসাইকেল, নছিমন ও থ্রি–হুইলারটি জব্দ করে থানায় এনে রাখা হয়েছে। এ ঘটনায় থানায় একটি অপমৃত্যুর (ইউডি) মামলা হয়েছে।",Prothom Alo,https://www.prothomalo.com/bangladesh/district/7n0cpeqo8n
"চকরিয়ায় পিকআপচাপায় ৬ ভাই নিহতের ঘটনা পরিকল্পিত হত্যাকাণ্ড, চালকের আমৃত্যু কারাদণ্ড","কক্সবাজারের চকরিয়া উপজেলায় পিকআপচাপায় ছয় ভাই নিহতের ঘটনায় করা মামলায় চালক সাহিদুল ইসলাম ওরফে সাইফুলকে আমৃত্যু সশ্রম কারাদণ্ড দিয়েছেন আদালত। আজ রোববার দুপুর ১২টার দিকে আসামির উপস্থিতিতে জেলা ও দায়রা জজ আদালতের বিচারক মোহাম্মদ ইসমাইল এ রায় ঘোষণা করেন। একই সঙ্গে তাঁকে এক লাখ টাকা জরিমানা করা হয়।পিকআপচাপায় ছয় ভাই নিহতের ঘটনাটি ‘দুর্ঘটনা নয়, পরিকল্পিত হত্যাকাণ্ড’ উল্লেখ করে রায়ে আদালত বলেন, ‘পিকআপচালক প্রথমবার চাপা দেওয়ার পর দ্বিতীয়বার পেছন থেকে আহত ব্যক্তিদের চাপা দিয়ে ঘটনাস্থলে মৃত্যু নিশ্চিত করেছেন। এ জন্য চালক সাহিদুলের মৃত্যুদণ্ড হওয়ার কথা। কিন্তু চালকের বয়স (২২) বিবেচনায় নিয়ে তাঁকে আমৃত্যু সশ্রম কারাদণ্ড দেওয়া হলো।’ আদালতের পর্যবেক্ষণ তুলে ধরে সরকারি কৌঁসুলি (পিপি) ফরিদুল আলম প্রথম আলোকে বলেন, ‘পিকআপচালক সাহিদুলকে আমৃত্যু সশ্রম কারাদণ্ড দিয়েছেন আদালত। একই সঙ্গে এক লাখ টাকা জরিমানার আদেশ দিয়েছেন। মামলার অন্য দুই আসামি পিকআপের মালিক মাহমুদুল করিম ও তাঁর ছেলে মো. তারেকের বিরুদ্ধে সড়ক পরিবহন আইনে বিচার হবে। আজকের রায়টি শুধু হত্যাকাণ্ড নিয়ে।’ আরও পড়ুনইচ্ছাকৃতভাবে দ্বিতীয়বার চাপায় এত প্রাণহানি মামলার তদন্তকারী সংস্থা পুলিশ ব্যুরো অব ইনভেস্টিগেশনের (পিবিআই) প্রধান অতিরিক্ত আইজিপি বনজ কুমার মজুমদার প্রথম আলোকে বলেন, ‘এটি দুর্ঘটনা নয়, পরিকল্পিত হত্যাকাণ্ড। বয়স বিবেচনায় নিয়ে আদালত সাহিদুলকে আমৃত্যু কারাদণ্ড দিয়েছেন। নইলে তাঁর মৃত্যুদণ্ড হতো। এ ধরনের রায় দেশে এটাই প্রথম।’ তবে মামলার রায়ে সন্তুষ্ট হতে পারেননি একসঙ্গে ছয় সন্তান হারানো মা মৃণালিনী সুশীল। তিনি প্রথম আলোকে বলেন, পিকআপচালক ইচ্ছাকৃতভাবে তাঁর ছয় ছেলেকে হত্যা করেছেন। তাঁর মৃত্যুদণ্ড হওয়া উচিত ছিল। শিগগিরই রায়ের বিরুদ্ধে আপিল করা হবে। মামলার বাদী প্লাবন সুশীল বর্তমানে সংযুক্ত আরব আমিরাতে অবস্থান করছেন। রায়ের বিষয়ে তাঁর প্রতিক্রিয়া পাওয়া যায়নি। আরও পড়ুনপাঁচ ভাইকে চাপা দেওয়া চালকের লাইসেন্স ছিল না, ছিলেন আত্মগোপনে: র‍্যাব পুলিশ ও আদালত সূত্রে জানা গেছে, গত বছরের ৮ ফেব্রুয়ারি ভোরে চকরিয়ার ডুলাহাজারা ইউনিয়নের মালুমঘাটের হাসিনাপাড়া এলাকায় চট্টগ্রাম-কক্সবাজার মহাসড়কে পিকআপের চাপায় নিহত হন সুরেশ চন্দ্র সুশীলের ছয় ছেলে অনুপম সুশীল (৪৬), নিরুপম সুশীল (৪০), দীপক সুশীল (৩৫), রক্তিম সুশীল (৩২), চম্পক সুশীল (৩০) ও স্মরণ সুশীল (২৯)। এ ঘটনার আগে ৩০ জানুয়ারি তাঁদের বাবা সুরেশ চন্দ্র সুশীল মারা যান। ৮ ফেব্রুয়ারি ভোরে মালুমঘাটের একটি মন্দিরে বাবার শ্রাদ্ধ অনুষ্ঠান শেষ করে ফেরার পথে তাঁরা ঘটনার শিকার হন। ছয় ভাইয়ের মৃত্যুর ঘটনায় নিহতদের ভাই প্লাবন সুশীল বাদী হয়ে চকরিয়া থানায় হত্যা মামলা করেন। দীর্ঘ তদন্তের পর ওই বছরের ৯ নভেম্বর তদন্তকারী কর্মকর্তা পিবিআইয়ের পুলিশ পরিদর্শক এনামুল হক চৌধুরী তিনজনের বিরুদ্ধে অভিযোগপত্র দাখিল করেন। চলতি বছরের ৯ ফেব্রুয়ারি চকরিয়ার জ্যেষ্ঠ জুডিশিয়াল ম্যাজিস্ট্রেট আদালত শুনানি শেষে অভিযোগপত্র গ্রহণ করেন। আরও পড়ুনচকরিয়ায় সড়ক দুর্ঘটনা: ছয় ভাইয়ের সন্তানেরা বোঝেনি কী হারাল আরও পড়ুনচকরিয়ায় ৬ ভাইয়ের মৃত্যুর ঘটনায় অভিযোগপত্র গ্রহণ, পরোয়ানা জারি অভিযোগপত্রে বলা হয়, পিকআপের মালিক মাহমুদুল করিম অনভিজ্ঞ ও লাইসেন্সবিহীন একজন চালকের হাতে গাড়িটি চালানোর জন্য তুলে দিয়েছেন, যা সড়ক পরিবহন আইনের পরিপন্থী। এ ছাড়া দুর্ঘটনার খবর শুনেও তিনি (মাহমুদুল) আহত ব্যক্তিদের চিকিৎসার উদ্যোগ নেননি। এ জন্য মাহমুদুলকে অভিযুক্ত করা হয়েছে। ঘটনার সময় মাহমুদুলের ছেলে মো. তারেক পিকআপে চালকের পাশে বসা ছিলেন। আহত ব্যক্তিদের উদ্ধার না করে উল্টো তিনি চালককে দ্রুত পালিয়ে যাওয়ার নির্দেশনা দেন। এ জন্য তাঁকেও আসামি করা হয়েছে। চালক সাহিদুল ইচ্ছাকৃতভাবে জেনেবুঝে গাড়িটি পেছনের দিকে চালান এবং ঠান্ডা মাথায় তিনি এটা সম্পন্ন করেন। তাঁর উচিত ছিল, প্রথমবার চাপা দেওয়ার পর আহত ব্যক্তিদের উদ্ধার করে হাসপাতালে নেওয়া বা পুলিশকে খবর দেওয়া। কিন্তু তিনি তা না করে আহত ব্যক্তিদের দ্বিতীয়বার চাপা দিয়ে মৃত্যু নিশ্চিত করে পালিয়েছেন। আরও পড়ুনছয় ভাইয়ের মৃত্যুতে পর্যাপ্ত ক্ষতিপূরণ কেন নয়",Prothom Alo,https://www.prothomalo.com/bangladesh/district/clcp2et4zm
"ট্রাকের সঙ্গে ব্যক্তিগত গাড়ির মুখোমুখি সংঘর্ষ, আহত ‘বিগ বস’জয়ী রুবিনা","সড়ক দুর্ঘটনায় আহত হয়েছেন ভারতীয় অভিনেত্রী রুবিনা দিলাইক। সম্প্রতি ট্রাকের সঙ্গে মুখোমুখি সংঘর্ষ হয় তাঁর গাড়ির। টুইটারে রুবিনার দুর্ঘটনার খবর জানিয়েছেন তাঁর স্বামী অভিনব শুক্লা। ক্ষতিগ্রস্ত গাড়ির ছবি শেয়ার করে তিনি লিখেছেন, ‘রুবিনা এখন ভালো আছে। তাকে চিকিৎসার জন্য নেওয়া হচ্ছে।’ খবর হিন্দুস্তান টাইমসের আরও পড়ুনবিচ্ছেদ ঠেকাতে বিগ বস–এ আসেন রুবিনা দুর্ঘটনা নিয়ে পরে টুইট করেছেন রুবিনা নিজেই, ‘দুর্ঘটনায় আমি মাথা ও কোমরে চোট পেয়েছি। এটা ছিল ভয়াবহ একটা মুহূর্ত, আমরা দ্রুতই হাসপাতালে গিয়ে পরীক্ষা-নিরীক্ষা করেছি।  সব ঠিকঠাক আছে। বেপরোয়া ট্রাকচালকের বিরুদ্ধে আইনি পদক্ষেপ নেওয়া হয়েছে। তবে ক্ষতি যা হওয়ার তা তো হয়েই গেছে। সবার প্রতি অনুরোধ, রাস্তায় সাবধানে গাড়ি চালান। নিয়ম করা হয়েছে আমাদের নিরাপত্তার জন্যই।’ ৩৩ বছর বয়সী রুবিনা ভারতে ছোট ও বড় পর্দার জনপ্রিয় মুখ। ‘শক্তি-অস্তিত্ব কে এহসাস কি’ সিরিয়াল দিয়ে তিনি সবচেয়ে বেশি পরিচিতি পান। রিয়েলিটি শো ‘বিগ বস’-এ জয়ী হওয়ার পর রুবিনার খ্যাতি আরও ছড়িয়ে পড়ে। ২০২০ সালে ‘বেরেলি কি বেটি’ নামের স্বল্প দৈর্ঘ্য সিনেমায় অভিনয় করেন। বলিউডে অভিষেক হয় গত বছর, ‘আর্ধ’ দিয়ে।  এ ছাড়া অনেক মিউজিক ভিডিও, ওয়েব সিরিজেও দেখা গেছে রুবিনাকে।",Prothom Alo,https://www.prothomalo.com/entertainment/bollywood/in8nu7jun5
সিলেটে সড়ক দুর্ঘটনার মামলায় পটুয়াখালী থেকে ট্রাকচালক গ্রেপ্তার,"সিলেটের দক্ষিণ সুরমার নাজির বাজারে ট্রাক ও পিকআপের মুখোমুখি সংঘর্ষে ১৫ জনের প্রাণহানির ঘটনায় করা মামলায় ট্রাকচালককে পটুয়াখালী থেকে গ্রেপ্তার করেছে র‍্যাব। গতকাল শনিবার সন্ধ্যায় এ অভিযান চালায় র‍্যাব।ট্রাকচালকের নাম শফিকুল ইসলাম। গ্রেপ্তারের বিষয়টি নিশ্চিত করে র‍্যাব-৯ জ্যেষ্ঠ সহকারী পুলিশ সুপার (গণমাধ্যম) আফসান-আল-আলম বলেন, এ বিষয়ে সংবাদ সম্মেলন করে বিস্তারিত জানানো হবে। তবে দুর্ঘটনায় শফিকুল নিজেও কিছুটা আহত হয়েছেন। আরও পড়ুনসিলেটে কাজে গিয়ে দুর্ঘটনায় ১৪ জনের প্রাণহানি, সুনামগঞ্জে গ্রামজুড়ে মাতম গত বুধবার ভোরে সিলেটের দক্ষিণ সুরমার ঢাকা-সিলেট মহাসড়কের নাজিরবাজারে ট্রাক ও শ্রমিকদের বহনকারী পিকআপ ভ্যানের সংঘর্ষে ১৪ শ্রমিকের মৃত্যু হয়। সিলেট এম এ জি ওসমানী মেডিকেল কলেজ হাসপাতালে চিকিৎসাধীন অবস্থায় বৃহস্পতিবার সকালে আরও একজনের মৃত্যু হয়। তাঁরা নগরের আম্বরখানা এলাকা থেকে ঢালাই কাজের জন্য ওসমানীনগর উপজেলার গোয়ালাবাজারে যাচ্ছিলেন।এ ঘটনায় নিহত এক শ্রমিকের স্বজন ইজাজুল ইসলাম বুধবার রাতে দক্ষিণ সুরমা থানায় মামলা করেন। ওই মামলায় ট্রাক ও পিকআপচালককে আসামি করা হয়েছে। আরও পড়ুন‘ঢাকার দিক থেকে আসা ট্রাকটি ডান পাশে চলে এসেছিল’",Prothom Alo,https://www.prothomalo.com/bangladesh/district/5itd0x6pyy
"রংপুরের তারাগঞ্জ
দুই কিলোমিটার সড়কে বড় বড় গর্ত, দুর্ভোগ","রংপুরের তারাগঞ্জ উপজেলার সিনহা কোল্ডস্টোরেজ থেকে ডিজিটালের মোড় পর্যন্ত সড়কটির দৈর্ঘ্য সাত কিলোমিটার। এটি তারাগঞ্জ সদরের সঙ্গে হাড়িয়ারকুঠি ইউনিয়নের ৩৫ হাজার মানুষের যোগাযোগের একমাত্র পাকা সড়ক। সড়কটির চাপরার পার কবরস্থান থেকে ডিজিটালের মোড় পর্যন্ত দুই কিলোমিটার বেহাল হয়ে আছে। সড়কের ওই অংশে পিচ ও খোয়া উঠে গিয়ে বড় বড় গর্তের সৃষ্টি হয়েছে। সামান্য বৃষ্টিতে পানি জমে থাকে। কিন্তু দীর্ঘদিনেও সড়কটি সংস্কার না করায় চলাচলের অনুপযোগী হয়ে পড়েছে। দুর্ভোগে পড়েছেন পথচারীরা। এলাকার শিক্ষক, জনপ্রতিনিধিসহ বিভিন্ন শ্রেণি–পেশার অন্তত ২০ জন মানুষের সঙ্গে কথা বলে জানা গেছে, ২০ বছর আগে সিনহা কোল্ডস্টোরেজ থেকে ডিজিটালের মোড় পর্যন্ত ৭ কিলোমিটার সড়ক পাকা করা হয়। সড়কটি দিয়ে হাড়িয়ারকুঠি ইউনিয়নের ১৫টি শিক্ষাপ্রতিষ্ঠানের শিক্ষক-শিক্ষার্থীসহ হাজারো মানুষ হেঁটে ও যানবাহনে উপজেলা সদর, রংপুর শহরসহ বিভিন্ন স্থানে যাতায়াত করেন। কিন্তু দীর্ঘদিন ধরে সড়কটির ওই দুই কিলোমিটার অংশ সংস্কার না করায় দুর্ভোগ পোহাতে হচ্ছে ১৪টি গ্রামের মানুষকে।সরেজমিনে দেখা গেছে, সড়কটির হাড়িয়ারকুঠির চাপরার পার কবরস্থান থেকে ডিজিটালের মোড় পর্যন্ত দুই কিলোমিটার অংশের বিভিন্ন স্থানে কার্পেটিং উঠে গেছে। সৃষ্টি হয়েছে বড় বড় গর্তের। কোথাও কোথাও সড়কের একাংশ ধসে পড়েছে। হেলেদুলে যাত্রী ও মালামাল নিয়ে ঝুঁকিপূর্ণভাবে চলছে যানবাহনগুলো।ওই সড়কের নিয়মিত রিকশাচালক ডাংগীরহাটের গ্রামের নুর হোসেন বলেন, ‘সড়কটা মেলা দিন থাকি নষ্ট। এদি গাড়ি চালাইতে খুব কষ্ট হয়। আধা ঘণ্টার রাস্তা এখন এক ঘণ্টাত যাবার নাগে। ভয়ে থাকি কখন রিকশা উল্টি যায়।’ মধ্যপাড়া গ্রামেরর বাসিন্দা হাতিবান্ধা বাজারে সবজি ব্যবসায়ী আতাউর রহমান বলেন, ‘খরার সময় তো ধুলাত কষ্ট করি ভাঙা রাস্তাটা দিয়া চলাচল করি। কিন্তু সামনোত বর্ষা। বর্ষাত গর্তে কাদাপানিতে একাকার হয়া যায়। চলাচল করতে কষ্ট হয়।’ওই সড়কের ডিজিটালের মোড়ে কথা হয় শেখপাড়া গ্রামের কৃষক জয়নাল আবেদীনের সঙ্গে। তিনি বলেন, ‘সড়কটা হওয়ার পর হামার কষ্ট কমি গেছলো। কিন্তু এ্যালা সড়কের মেলা জায়গাতে গর্ত হইচে। কোন কোন জাগাত সড়ক নালার মতন সরু হইছে। কোনটে খালি খোয়া বের হয়া আছে। বহুদিন থাকি সড়কটা মেরামত না করায় এ্যালা আগের থাকি কষ্ট বাড়ছে।’ হাড়িয়ারকুঠি ইউনিয়নের চেয়ারম্যান কুমারেশ রায় বলেন, হাড়িয়ারকুঠি ইউনিয়নের প্রধান ও একমাত্র পাকা সড়ক এটি। গুরুত্বপূর্ণ সড়কটি দিয়ে ইউনিয়নের ১৪টি গ্রামের মানুষ, ১৫টি শিক্ষাপ্রতিষ্ঠানে হাজারো শিক্ষার্থী নিয়মিত যাতায়াত করেন। সড়কটি সংস্কার না করায় দুর্ভোগ পোহাচ্ছে হচ্ছে। সড়কটি সংস্কারে জন্য উপজেলা মাসিক সমন্বয় সভায় বিষয়টি জানানো হয়েছে।উপজেলা প্রকৌশলী প্রদীপ কুমার বলেন, সাত কিলোমিটারের ওই সড়কের গত বছর দুই কিলোমিটার অংশ সংস্কার করা হয়েছে। বরাদ্দ পেলেই বাকি অংশ সংস্কার করা হবে।",Prothom Alo,https://www.prothomalo.com/bangladesh/district/mvngswe80r
গাজীপুরে ট্রাক ও অটোরিকশার সংঘর্ষে দুই যুবক নিহত,"গাজীপুরের কালিয়াকৈরে ট্রাক ও সিএনজিচালিত অটোরিকশার সংঘর্ষে দুজন নিহত ও একজন গুরুতর আহত হয়েছেন। আজ রোববার সকাল ছয়টার দিকে কালিয়াকৈর-মাওনা আঞ্চলিক সড়কের ফুলবাড়িয়া বাজারসংলগ্ন খেজুরগাছ এলাকায় এ দুর্ঘটনা ঘটে।নিহত দুজন হলেন কালিয়াকৈর উপজেলার বহেরাতলী গ্রামের সজীব হোসেন (৩২) ও একই গ্রামের শাহিন মিয়া (২২)। গুরুতর আহত হয়েছেন তুহিন সরকার নামের একজন। ফুলবাড়িয়া পুলিশ ফাঁড়ির ইনচার্জ সোহেল মোল্লা বলেন, আজ ভোরে কালিয়াকৈর থেকে ট্রাকটি ফুলবাড়িয়ার দিকে যাচ্ছিল। এ সময় বিপরীত দিক থেকে আসা সিএনজিচালিত অটোরিকশার সঙ্গে সেটির মুখোমুখি সংঘর্ষ হয়। এতে ঘটনাস্থলেই দুজন নিহত হন। গুরুতর আহত একজনকে উদ্ধার করে হাসপাতালে পাঠানো হয়েছে। ট্রাকের চালক পালিয়ে গেছেন। এ ঘটনায় আইনি ব্যবস্থা নেওয়া হবে।",Prothom Alo,https://www.prothomalo.com/bangladesh/district/z68gz6omun
রংপুরে ট্রাকের ধাক্কায় মোটরসাইকেল আরোহী দুজন নিহত,"রংপুরের গঙ্গাচড়ায় শেখ হাসিনা সেতুতে ট্রাকের ধাক্কায় দুই মোটরসাইকেল আরোহী নিহত হয়েছেন। এ ঘটনায় আহত হয়েছেন আরও একজন। গতকাল শনিবার রাত সাড়ে আটটার দিকে এ দুর্ঘটনা ঘটে।আজ রোববার সকালে গঙ্গাচড়া মডেল থানার ভারপ্রাপ্ত কর্মকর্তা দুলাল হোসেন দুর্ঘটনায় দুজন নিহতের তথ্য নিশ্চিত করেছেন। নিহত ব্যক্তিরা হলেন লালমনিরহাটের কালীগঞ্জ উপজেলার রুদ্রেশ্বর গ্রামের আখের মিয়ার ছেলে শাহ আলম (২০) এবং একই গ্রামের সাইদুল ইসলামের ছেলে ওয়াজেদ মিয়া (১৬)। গুরুতর আহত হয়েছেন ওই গ্রামের চান মিয়ার ছেলে হাসান মিয়া (১৮)। তাঁকে রংপুর মেডিকেল কলেজ হাসপাতালে ভর্তি করা হয়েছে। তাঁরা তিনজনেই মোটরসাইকেল আরোহী।পুলিশ ও প্রত্যক্ষদর্শীরা জানান, ওই তরুণেরা একটি মোটরসাইকেলে করে লালমনিরহাটের কাকিনা থেকে রংপুরের গঙ্গাচড়ার মহিপুরের দিকে যাচ্ছিলেন। অন্যদিকে পাথর নেওয়ার জন্য ঢাকা থেকে একটি ট্রাক বুড়িমারীর দিকে যাচ্ছিল। গঙ্গাচড়ার শেখ হাসিনা সেতুর মাঝামাঝি এলে ট্রাকের ধাক্কায় মোটরসাইকেলের তিন আরোহী ছিটকে পড়ে গুরুতর জখম হন। স্থানীয় লোকজনের সহযোগিতায় তাঁদের দ্রুত রংপুর মেডিকেলে কলেজ হাসপাতালে নেওয়া হয়। সেখানে কর্তব্যরত চিকিৎসক দুজনকে মৃত ঘোষণা করেন। লক্ষ্মীটারী ইউনিয়নের চেয়ারম্যান আবদুল্লাহ আল হাদি বলেন, প্রায় দিনই সেতুতে দুর্ঘটনা ঘটছে।গঙ্গাচড়া মডেল থানার ভারপ্রাপ্ত কর্মকর্তা দুলাল হোসেন বলেন, ট্রাক ও মোটরসাইকেল দুটি থানায় নিয়ে আসা হয়েছে। দুজন নিহত এবং একজন আহত হয়েছেন। আহত ব্যক্তির অবস্থাও আশঙ্কাজনক। দুজনের মরদেহ রংপুর মেডিকেল কলেজের মর্গে রয়েছে। তবে ট্রাকচালক ও তাঁর সহযোগী পলাতক।",Prothom Alo,https://www.prothomalo.com/bangladesh/district/my78ov7i8z
বিয়ের রেশ না কাটতেই সড়কে প্রাণ গেল তরুণের,"রাজবাড়ীর বালিয়াকান্দি উপজেলার মেহেদী হাসানের (২২) বিয়ের অনুষ্ঠান হয় ২ জুন। গতকাল শুক্রবার স্ত্রীর সঙ্গে শ্বশুরবাড়ি বেড়াতে এসেছিলেন তিনি। শনিবার দুপুরে একসঙ্গে খেয়েছেন। এরপর মোটরসাইকেল নিয়ে বাড়ির উদ্দেশে বের হন মেহেদী। পথে নছিমনের সঙ্গে মুখোমুখি সংঘর্ষে নিহত হন তিনি। শনিবার সন্ধ্যায় উপজেলার ইসলামপুর ইউনিয়নের গণপত্যা এলাকায় রাজবাড়ী-বালিয়াকান্দি আঞ্চলিক সড়কে এ দুর্ঘটনা ঘটে। মেহেদী হাসান উপজেলার নবাবপুর ইউনিয়নের বকসিবাড়ী গ্রামের আবদুর রাজ্জাক মিয়ার ছেলে। তাঁর শ্বশুরবাড়ি রাজবাড়ী সদর উপজেলার বানিবহ ইউনিয়নের বার্থা গ্রামে। মেহেদীর শ্বশুর রফিকুল ইসলাম প্রথম আলোকে বলেন, ‘গতকাল শুক্রবার মেহেদী ও তাঁর পরিবারের সদস্যরা আমাদের বাড়িতে দাওয়াত খেতে আসে। সবাই শুক্রবারই চলে গিয়েছিল। মেহেদী আমাদের বাড়িতে থেকে যায়। দুপুরে আমরা একসঙ্গে খেয়েছি। এরপর মেহেদী বাড়ির উদ্দেশে রওনা দেয়। আমি চলে যাই কর্মস্থলে। পথে নছিমনের সঙ্গে মেহেদীর মোটরসাইকেলের সংঘর্ষ হয়।’ ছেলে মারা যাওয়ার খবরে রাজবাড়ী সদর হাসপাতালে ছুটে আসেন মেহেদীর মা। বিলাপ করতে করতে তিনি বলেন, ‘আমার বাবার হাতের মেহেদীর রং এখনো মুছে নাই। আল্লাহ একটা বছরও সময় দিলা না। আমি এই শোক কীভাবে সহ্য করব। আমি কাকে নিয়ে বাঁচব।’ এ সময় স্বজনেরা তাঁকে সান্ত্বনা দিচ্ছিলেন।রাজবাড়ী সদর হাসপাতালে চিকিৎসক ওমর ফারুক পাটোয়ারী প্রথম আলোকে বলেন, হাসপাতালে পৌঁছানোর আগেই ওই তরুণের মৃত্যু হয়েছে।",Prothom Alo,https://www.prothomalo.com/bangladesh/district/wq40i62c6q
খাগড়াছড়িতে কাভার্ড ভ্যান ও অটোরিকশার সংঘর্ষে দুজনের মৃত্যু,"খাগড়াছড়ির মানিকছড়ি উপজেলার গাড়িটানা এলাকায় খাগড়াছড়ি-চট্টগ্রাম মহাসড়কে সিএনজিচালিত অটোরিকশা ও কাভার্ড ভ্যানের মুখোমুখি সংঘর্ষে দুজন নিহত হয়েছেন। নিহত ব্যক্তিরা হলেন অটোরিকশাচালক লেদু ওরফে বাছা মিয়া (৩৫) ও আম ব্যবসায়ী মো. মোতালেব হোসেন (৪৫)। আজ শনিবার সকাল সাড়ে আটটার দিকে এ দুর্ঘটনা ঘটে। পুলিশ ও প্রত্যক্ষদর্শীরা বলেন, সকালে উপজেলার তিনটহরী বাজার থেকে মো. মোতালেব হোসেন সিএনজিচালিত অটোরিকশায় চট্টগ্রামে যাচ্ছিলেন। অন্যদিকে, চট্টগ্রাম থেকে মানিকছড়ি আসছিল একটি কাভার্ড ভ্যান। এ সময় গাড়িটানা এলাকায় উভয়ের সংঘর্ষে ঘটনাস্থলে অটোরিকশার যাত্রী মোতালেব হোসেন ও চালক বাছা মিয়ার মৃত্যু হয়। তাঁরা দুজনেই চট্টগ্রামের হাটহাজারী উপজেলার মুনিয়া পুকুরপাড় এলাকার বাসিন্দা। মানিকছড়ি থানার ভারপ্রাপ্ত কর্মকর্তা (ওসি) মো. আনচারুল করিম বলেন, খবর পেয়ে পুলিশ লাশ উদ্ধার করে ময়নাতদন্তের জন্য জেলা সদর হাসপাতালে পাঠানোর প্রস্তুতি নিচ্ছে। কাভার্ড ভ্যানটি জব্দ করা হয়েছে। তবে এর চালক পলাতক। ঘটনা তদন্ত করে আইনি ব্যবস্থা নেওয়া হবে।",Prothom Alo,https://www.prothomalo.com/bangladesh/district/92jzula8yy
"মানুষ মরে, চালকের খোঁজ পায় না পুলিশ","রাজধানীর ডেমরার কোনাপাড়ায় স্ত্রী ও দুই কন্যাকে নিয়ে বাস করতেন ঢাকা আইনজীবী সমিতির সদস্য মোহাম্মদ ইকবাল হোসেন। কোনাপাড়া থেকে পুরান ঢাকার আদালতপাড়ায় নিয়মিত যাতায়াত করতেন এই আইনজীবী। গত বছরের ১৯ ফেব্রুয়ারি বেলা একটার দিকে কোনাপাড়া বাজারে অবস্থানকালে পেছন থেকে ব্যাটারিচালিত অটোরিকশার ধাক্কায় গুরুতর আহত হন তিনি। পরে স্থানীয় একটি হাসপাতালে চিকিৎসাধীন অবস্থায় মৃত্যু হয় তাঁর। ইকবালের মৃত্যুর ঘটনায় ব্যাটারিচালিত অটোরিকশার অজ্ঞাতপরিচয় চালককে আসামি করে যাত্রাবাড়ী থানায় মামলা করেন তাঁর ভাই মাহাবুবুর রহমান। প্রায় এক বছর ধরে তদন্ত করে পুলিশ সেই অটোরিকশার চালককে শনাক্ত করতে পারেনি। তাই মামলাটিতে সম্প্রতি আদালতে চূড়ান্ত প্রতিবেদন জমা দেওয়া হয়েছে পুলিশের পক্ষ থেকে। ঢাকায় সড়ক দুর্ঘটনায় মানুষের এমন মৃত্যুর ঘটনায় ৪২ শতাংশ ক্ষেত্রে চালককে শনাক্ত করতে না পেরে চূড়ান্ত প্রতিবেদন দিয়েছে পুলিশ। ঢাকা মহানগর পুলিশ ও ঢাকার চিফ মেট্রোপলিটন ম্যাজিস্ট্রেট (সিএমএম) আদালতের সংশ্লিষ্ট নিবন্ধন খাতার তথ্য পর্যালোচনা করে এই চিত্র পাওয়া গেছে।দেখা গেছে, গত আড়াই বছরে ঢাকা মহানগরের ৫০টি থানায় সড়ক পরিবহন আইনে মামলা হয়েছে ৪৯২টি, যার ২৭৫টির তদন্ত শেষ। মানুষের মৃত্যুর জন্য দায়ী গাড়িচালকদের শনাক্ত করতে না পেরে ১১৬টি মামলায় পুলিশ আদালতে চূড়ান্ত প্রতিবেদন জমা দিয়েছে। অবশ্য ১৫৯টি মামলায় পুলিশ সড়ক দুর্ঘটনায় মৃত্যুর জন্য দায়ী চালককে শনাক্ত করে তাঁর বিরুদ্ধে আদালতে অভিযোগপত্র জমা দিয়েছে।  আরও পড়ুনদেশের যে ১০৮ এলাকায় সড়ক দুর্ঘটনা বেশি হয়  সড়ক দুর্ঘটনা নিয়ে কাজ করা গবেষক ও নিরাপদ সড়কের দাবিতে আন্দোলনকারীরা বলছেন, সড়ক দুর্ঘটনার ক্ষেত্রে চালককে শনাক্ত করতে না পারা উদ্বেগজনক। মামলার চূড়ান্ত প্রতিবেদনের ফলে সড়ক দুর্ঘটনায় দায়ী ব্যক্তিদের বিচার করা সম্ভব হয় না। এর ফলে চালকদের মধ্যে বেপরোয়া মনোভাব তৈরি হয়। চালকেরা দুর্ঘটনা ঘটিয়ে ঘটনাস্থল থেকে পালিয়ে যেতে পারলেই রক্ষা পাবেন বলে ভাবতে শুরু করেন।চালককে যদি শনাক্ত করা না যায়, তাহলে যানবাহনের নিবন্ধনব্যবস্থা, চালকের লাইসেন্স ব্যবস্থা, শহরজুড়ে ক্লোজড সার্কিট (সিসিটিভি) ক্যামেরা বসানোর সুফল কী, তা নিয়েও প্রশ্ন ওঠে বলে মনে করেন কেউ কেউ।নিরাপদ সড়ক চাইয়ের (নিসচা) চেয়ারম্যান ইলিয়াস কাঞ্চন প্রথম আলোকে বলেন, ‘একটি দেশের রাজধানীতেই যখন ৪২ শতাংশ সড়ক দুর্ঘটনায় মৃত্যুর জন্য দায়ী চালক শনাক্ত হন না; বিচারের আওতার বাইরে থেকে যান; তখন নিরাপদ সড়ক নিশ্চিত করার বিষয়টি অধরাই থেকে যাবে।’ তিনি বলেন, যে নগরের রাস্তাঘাট, অলিগলিতে সিসি ক্যামেরা রয়েছে, সেখানে গাড়িচাপা দিয়ে যাঁরা মানুষ মারবেন, তাঁদের শনাক্ত করা কিংবা ধরা যাবে না, সেটি অস্বাভাবিক ঘটনা। আরও পড়ুনআঞ্চলিক সড়কে দুর্ঘটনা সবচেয়ে বেশি: রোড সেফটি ফাউন্ডেশন বাংলাদেশ প্রকৌশল বিশ্ববিদ্যালয়ের (বুয়েট) দুর্ঘটনা গবেষণা ইনস্টিটিউটের (এআরআই) পরিসংখ্যান বলছে, ঢাকা মহানগরে সড়ক দুর্ঘটনায় ২০২২ সালে মৃত্যুর সংখ্যা বেড়ে দাঁড়িয়েছে ৩০৩ জনে।ঢাকার সিএমএম আদালতের সাধারণ নিবন্ধন খাতার তথ্য পর্যালোচনায় দেখা যায়, গত আড়াই বছরে ঢাকা মহানগরে সবচেয়ে বেশি সড়ক দুর্ঘটনায় মৃত্যুর ঘটনায় সড়ক পরিবহন আইনে মামলা হয়েছে যাত্রাবাড়ী থানায়। সংখ্যা ৬৬। পুলিশ ৩৬টি মামলায় চালক শনাক্তে ব্যর্থ হয়েছে। অবশ্য ১১টি মামলায় পুলিশ আদালতে অভিযোগপত্র দিয়েছে। ১৯টি মামলার তদন্ত চলমান। দ্বিতীয় সর্বোচ্চ মামলা হয়েছে খিলক্ষেত থানায়—৩১টি। এর মধ্যে ৬টি মামলায় চূড়ান্ত প্রতিবেদন জমা দিয়েছে পুলিশ। এর বাইরে শাহবাগ থানায় ২৮টি, পল্টন থানায় ২২, ক্যান্টনমেন্ট, গুলশান ও তেজগাঁও শিল্পাঞ্চল থানায় ১৯টি করে, উত্তরা পশ্চিম থানায় ১৭, মতিঝিল থানায় ১৪, হাতিরঝিল থানায় ১৩, শ্যামপুর থানায় ১২, বনানী থানায় ১০ এবং বিমানবন্দর থানায় ১০টি মামলা হয়েছে। বাকি মামলাগুলো হয়েছে অন্য থানায়। রাজধানীতে আড়াই বছরে ৪২% মামলায় চালককে খুঁজে বের করতে পারেনি পুলিশ। আদালতে চূড়ান্ত প্রতিবেদন। ঢাকা-চট্টগ্রাম, ঢাকা-সিলেট, ঢাকা-খুলনাসহ দক্ষিণবঙ্গের ২৪টি জেলার যানবাহনের রাজধানীতে প্রবেশপথগুলো যাত্রাবাড়ী থানার মধ্যে পড়েছে। থানাটির ভারপ্রাপ্ত কর্মকর্তা (ওসি) মফিজুল আলম প্রথম আলোকে বলেন, ‘যেখানে দুর্ঘটনা ঘটে, সেখানকার সিসিটিভির ফুটেজ পাওয়া না গেলে শেষ পর্যন্ত আর ঘাতক গাড়ি কিংবা চালককে শনাক্ত করা সম্ভব হয় না।’ আইনজীবী ইকবাল নিহত হওয়ার ঘটনায় মামলার তদন্ত কর্মকর্তা যাত্রাবাড়ী থানার উপপরিদর্শক (এসআই) মুকিত হাসান প্রথম আলোর কাছে দাবি করেন, অনেক চেষ্টা করেও তিনি ঘাতক চালককে শনাক্ত করতে পারেননি।অবশ্য মামলার বাদী ইকবালের ভাই মাহাবুবুর রহমান প্রথম আলোকে বলেন, ‘পুলিশ চাইলে আমার ভাইয়ের মৃত্যুর জন্য দায়ী চালককে চিহ্নিত করে গ্রেপ্তার করতে পারত। কিন্তু পুলিশ ঘটনাস্থলের কোনো সিসিটিভির ফুটেজ সংগ্রহ করেনি। দায়সারা তদন্ত করে চূড়ান্ত প্রতিবেদন দিয়েছে। শিগগিরই আদালতে প্রতিবেদনের বিরুদ্ধে নারাজি দেব।’ঢাকার পোস্তগোলা সেতুর পূর্ব পাশে গত ৬ জানুয়ারি সন্ধ্যায় রিকশাচালক আলাউদ্দিনকে ধাক্কা দিয়ে অজ্ঞাতপরিচয় একজন চালক পালিয়ে যান। এ ঘটনায় শ্যামপুর থানায় মামলা হয়। মামলাটি পাঁচ মাস তদন্ত করেও পুলিশ চালককে শনাক্ত করতে না পেরে গত ২ মে ঢাকার সিএমএম আদালতে চূড়ান্ত প্রতিবেদন জমা দেয়। শ্যামপুর থানার পরিদর্শক (তদন্ত) মো. শিহাব উদ্দিন প্রথম আলোকে বলেন, ‘রিকশাচালক আলাউদ্দিনের মৃত্যুর জন্য দায়ী চালককে শনাক্তের জন্য অনেক চেষ্টা করেছিলাম। কিন্তু ঘটনাস্থলের আশপাশের সিসিটিভির ফুটেজ পাওয়া যায়নি।’ সড়ক দুর্ঘটনার মামলা যদি গুরুত্বের সঙ্গে তদন্ত করা হয়, ঘটনার পেছনে লেগে থাকা হয়, তাহলে ঘাতক চালককে ধরা কঠিন নয়। মোখলেসুর রহমান, সাবেক অতিরিক্ত মহাপরিদর্শক, বাংলাদেশ পুলিশ অবশ্য আলাউদ্দিনের স্ত্রী হাজেরা বিবি প্রথম আলোকে বলেন, ‘পুলিশ চেষ্টা করলে চালককে ধরতে পারত। কিন্তু পুলিশ কাউকে ধরল না। মামলায় চূড়ান্ত রিপোর্ট দেওয়ার কথাও জানায়নি।’ময়মনসিংহের বাবু মিয়া নামের একজন রিকশাচালক স্ত্রী ও ছোট ছেলেকে নিয়ে ঢাকার ভাটারায় বাস করতেন। গত বছরের ১২ অক্টোবর রাত সাড়ে নয়টার দিকে খিলক্ষেতের নিকুঞ্জ-১–এর এক নম্বর ফটকের সামনের সড়ক পার হওয়ার সময় বাবু মিয়া, তাঁর ছেলে ও স্ত্রীকে ধাক্কা দিয়ে পালিয়ে যান অজ্ঞাত এক প্রাইভেট কারের চালক। পরে বাবু মিয়া হাসপাতালে মারা যান। বাবুর ছেলে শুভর বাঁ পা ভেঙে যায়। স্ত্রী সুমি আক্তারের ডান পা ভেঙে গেছে। এ ঘটনায় খিলক্ষেত থানায় মামলা হয়েছে। তবে পুলিশ এখন পর্যন্ত ঘাতক চালককে শনাক্ত করতে পারেনি।মামলার বাদী নিহত বাবু মিয়ার পিতা আবু বকর সিদ্দিক প্রথম আলোকে বলেন, যেখানে সড়ক দুর্ঘটনা হয়েছিল, সেখানকার সিসিটিভির ফুটেজ পুলিশ পেয়েছে। কিন্তু চালককে পুলিশ ধরতে পারল না। মামলার তদন্ত কর্মকর্তা খিলক্ষেত থানার উপপরিদর্শক (এসআই) মোহাম্মদ সুলতান আলী প্রথম আলোকে বলেন, ‘ঘটনাস্থলের একটা সিসিটিভির ফুটেজ পাওয়া গেলেও গাড়িটির নম্বর শনাক্ত করা সম্ভব হয়নি। কারণ, গাড়িটির নম্বরপ্লেট দেখা যায়নি।’ডিএমপির মামলা পর্যবেক্ষণ কেন্দ্রে (মনিটরিং সেল) প্রতি মাসে হত্যা, দলবদ্ধ ধর্ষণ, ডাকাতি, ছিনতাই ও অপহরণের মামলার তদন্ত অগ্রগতি পর্যালোচনা করা হয়। এই তালিকায় সড়ক দুর্ঘটনায় নিহতের মামলা নেই।ডিএমপির অতিরিক্ত কমিশনার (ক্রাইম অ্যান্ড অপারেশনস) খন্দকার মহিদ উদ্দিন গত ২৯ মে প্রথম আলোকে বলেন, সড়ক দুর্ঘটনায় কিছু কিছু মামলায় চূড়ান্ত প্রতিবেদন দেওয়া হয়। কতগুলো মামলায় চূড়ান্ত প্রতিবেদন দেওয়া হয়েছে, সেই বিষয়টি খতিয়ে দেখে প্রয়োজনীয় ব্যবস্থা নেবেন তিনি। কোনো ধরনের সিসিটিভি ফুটেজ অথবা সূত্রহীন মামলায় গভীর তদন্ত করে আসামি শনাক্ত করেছে পুলিশ, এমন উদাহরণ অনেক। যেমন গত বছরের ৫ জুলাই রাত একটার কিছু পর বাড্ডার প্রগতি সরণিতে কনটেইনারবাহী একটি যানের ধাক্কায় নিহত হন ইয়াহিয়া ও ইসরাফিল নামের দুই ব্যক্তি।৯ মাস তদন্ত করে কনটেইনারবাহী যানের চালককে শনাক্ত করে গত ২৭ মার্চ চালক নজরুল ইসলামের বিরুদ্ধে আদালতে অভিযোগপত্র জমা দেন মামলার তদন্ত কর্মকর্তা বাড্ডা থানার উপপরিদর্শক নুর ইসলাম শিকদার। তিনি প্রথম আলোকে বলেন, চালকের নাম–ঠিকানা জোগাড় করতে দীর্ঘদিন লেগে ছিলেন। পরে চালককে শনাক্ত করতে সক্ষম হন।পুলিশেরই কেউ কেউ মনে করেন, তদন্ত কর্মকর্তারা চাইলে ও লেগে থাকলে আসামি শনাক্ত করা সম্ভব। তবে দুর্ঘটনার মামলায় তদন্তে জোর দেওয়ার ক্ষেত্রে ঘাটতি রয়েছে। পুলিশের সাবেক অতিরিক্ত মহাপরিদর্শক (আইজিপি) মোখলেসুর রহমান প্রথম আলোকে বলেন, সড়ক দুর্ঘটনার মামলা যদি গুরুত্বের সঙ্গে তদন্ত করা হয়, ঘটনার পেছনে লেগে থাকা হয়, তাহলে ঘাতক চালককে ধরা কঠিন নয়। রাজধানীতেই যদি সড়ক দুর্ঘটনায় মৃত্যুর বেশির ভাগ ক্ষেত্রে আসামি শনাক্ত করা সম্ভব না হয়, তাহলে ঢাকার বাইরের পরিস্থিতি কী তা সহজেই অনুমেয়।বুয়েটের দুর্ঘটনা গবেষণা ইনস্টিটিউটের পরিচালক সামছুল হক বলেন, ‘সড়ক দুর্ঘটনায় মৃত্যুর জন্য যেসব চালক দায়ী, তাঁরা শনাক্ত হবেন না কিংবা বিচারের মুখোমুখি হবেন না; এটা ভাবাই যায় না।’ তিনি বলেন, একজন চালক যদি অপরাধ করেও বিচারের আওতার বাইরে থেকে যান, সে ক্ষেত্রে চালক আরও ঔদ্ধত্যপূর্ণ আচরণ করবেন। আরও বেপরোয়া হয়ে উঠবেন।",Prothom Alo,https://www.prothomalo.com/bangladesh/988uhl8qrz
"প্রতিক্রিয়া
যে কারণে সড়ক দুর্ঘটনার তথ্যব্যাংক প্রয়োজন","দেশে প্রতিদিনের সড়ক দুর্ঘটনায় বহু মানুষ আহত-নিহত হন। এসবের অল্প কিছু গণমাধ্যমে প্রকাশিত হয়। অর্থাৎ অসংখ্য দুর্ঘটনা প্রতিদিন অপ্রকাশিত থাকে। শুধু ভুক্তভোগী পরিবার-পরিজন এবং স্থানীয় মানুষ ছাড়া অন্যরা জানতে পারেন না এসব দুর্ঘটনার তথ্য।সারা দেশে ২২ হাজার ৪৭৬ কিলোমিটার আঞ্চলিক সড়ক ও জাতীয় মহাসড়ক এবং ২ লাখ ১৭ হাজার কিলোমিটার গ্রামীণ সড়ক রয়েছে। এসব সড়কে চলাচল করে ৫৬ লাখ নিবন্ধিত মোটরযান (বর্তমান সময় পর্যন্ত)।এর বাইরে লাখ লাখ অটোরিকশা-অটোভ্যান, নছিমন-করিমন-ভটভটিসহ নানা রকমের অনিরাপদ যানবাহন ঝুঁকিপূর্ণভাবে চলাচল করে এই সড়ক-মহাসড়কে। এসব যানবাহনের চালকেরা যেমন অপ্রশিক্ষিত, যাত্রী ও পথচারীরাও তেমনি নিরাপদে চলাচল বিষয়ে অনভ্যস্ত ও অনভিজ্ঞ। আরও পড়ুনরাজধানী ঢাকায় বাসচাপায় মৃত্যু কেন থামছে না দেশের মোটরসাইকেলচালকদের একটি বড় অংশ কিশোর ও যুবক। এঁরা বেপরোয়া মোটরসাইকেল চালিয়ে প্রতিনিয়ত নিজেরা দুর্ঘটনায় পতিত হচ্ছেন এবং অন্যদের আক্রান্ত করছেন।আমাদের আঞ্চলিক ও গ্রামীণ সড়কগুলো অবকাঠামো এবং পরিবেশগতভাবে অনিরাপদ। সড়কের সঙ্গে মানুষের ঘরবাড়ি। ঘরের দরজা খুললেই সড়ক। এসব সড়কে শৃঙ্খলা বাস্তবায়নকারী বাহিনীর উপস্থিতি বা নিয়ন্ত্রণ না থাকায় অহরহ দুর্ঘটনা ঘটে।কিন্তু  যেসব দুর্ঘটনায় তাৎক্ষণিক নিহতের ঘটনা ঘটে না বা অনেক মানুষ গুরুতর আহত হয় না—সেসব দুর্ঘটনায় মামলা হয় না এবং পুলিশের তালিকায় আসে না। ফলে পুলিশের তালিকায় দুর্ঘটনার সংখ্যা কম থাকে। এ বিষয়ে একটি উদাহরণ দিলেই বোঝা যাবে। ২০২১ সালে পুলিশের রিপোর্ট অনুযায়ী সড়ক দুর্ঘটনা ঘটেছে ৫ হাজার ৪৭২টি। আহত ৪ হাজার ৭১৩ জন এবং নিহত হয়েছেন ৫ হাজার ৮৪ জন। এই প্রতিবেদনে দেখা যাচ্ছে, দুর্ঘটনার সংখ্যার চেয়ে আহত এবং নিহতের সংখ্যা কম।যেটা অস্বাভাবিক। কারণ, পুলিশ যে ধরনের দুর্ঘটনা তালিকাভুক্ত করে, সেসব দুর্ঘটনায় অধিকাংশ ক্ষেত্রেই অনেক বেশি আহতের ঘটনা ঘটে। তাই পুলিশের সড়ক দুর্ঘটনার প্রতিবেদনে দুর্ঘটনার সংখ্যার চেয়ে নিহত বা আহতের সংখ্যা কম হওয়ার কথা নয়। উল্লেখ্য, ওই একই বছরে গণমাধ্যমের তথ্যের ভিত্তিতে তৈরি করা রোড সেফটি ফাউন্ডেশনের প্রতিবেদনে দেখা যায়, সারা দেশে ৫ হাজার ৩৭১টি সড়ক দুর্ঘটনায় ৬ হাজার ২৮৪ জন নিহত  এবং ৭ হাজার ৪৬৮ জন আহত হয়েছে। আরও পড়ুনদুর্ঘটনায় মৃত্যুর মিছিল এখানে পুলিশের তথ্যের সঙ্গে রোড সেফটি ফাউন্ডেশনের তথ্যের বিরাট পার্থক্য দৃশ্যমান। অন্যান্য সংগঠনের তথ্যের সঙ্গে পার্থক্য আরও বেশি। তবে এ ক্ষেত্রে আমরা কোনো রিপোর্টকেই বস্তুনিষ্ঠ বলছি না।সড়ক দুর্ঘটনায় হেড ইনজুরি বেশি হয়। আমাদের দেশে জেলা ও বিভাগীয় শহরে নিউরোসার্জারি বিভাগ খুবই দুর্বল এবং অপ্রতুল। তাই দুর্ঘটনার পরে হেড ইনজুরি রোগীকে মফস্বল শহর থেকে ঢাকায় পাঠানো করা হয়। ঢাকায় আসার পথে গোল্ডেন আওয়ার (দুর্ঘটনা পরবর্তী ছয় ঘণ্টা) পেরিয়ে অনেকে মারা যায়। হাসপাতালে চিকিৎসা–সংকটেও অনেকে মৃত্যুবরণ করে।সব মিলিয়ে সড়ক দুর্ঘটনায় আহত রোগীদের একটি বড় অংশ চিকিৎসাধীন অবস্থায় মারা যান। এ রকম মৃত্যুর ঘটনা জেলা, বিভাগ এবং রাজধানীর হাসপাতালগুলোতে অহরহ ঘটে থাকে। কিন্তু যেহেতু সড়ক দুর্ঘটনার ক্ষেত্রে সরকারের কাছ থেকে চিকিৎসাসহায়তা বা ক্ষতিপূরণ বাবদ আর্থিক সহায়তা পাওয়া যায় না, তাই ক্ষতিগ্রস্ত পরিবার মামলা করে না।তারা মামলাকে আইনি হয়রানি হিসেবে বিবেচনা করেন। এ কারণেই এসব মৃত্যুর ঘটনা পুলিশের তালিকাভুক্ত হয় না। গণমাধ্যমেও তেমন প্রকাশিত হয় না। এভাবেই সড়ক দুর্ঘটনার তথ্যের একটি বড় ঘাটতি তৈরি হয়।এই পরিস্থিতিতে কয়েক বছর যাবৎ রোড সেফটি ফাউন্ডেশনসহ কয়েকটি সংগঠন গণমাধ্যমে প্রকাশিত তথ্যের ভিত্তিতে সড়ক দুর্ঘটনার প্রতিবেদন তৈরি করছে। এসব প্রতিবেদন মূলত সেকেন্ডারি তথ্যভিত্তিক।  আরও পড়ুন৯০% দুর্ঘটনার কারণ নিয়ন্ত্রণহীন গতি উল্লেখ্য, গণমাধ্যমে প্রকাশিত সড়ক দুর্ঘটনার সংবাদে অনেক তথ্যগত উপাদান থাকে না। যেমন দুর্ঘটনার মূল কারণ, কোন যানবাহন দায়ী, দুর্ঘটনার প্রকৃত ধরন, সড়কের অবস্থা, আক্রান্তের বয়স, পেশা ও ঠিকানা ইত্যাদির উল্লেখ থাকে না।থাকার কথাও নয়। ফলে গণমাধ্যমের তথ্যের ওপর ভিত্তি করে সড়ক দুর্ঘটনার জন্য দায়ী কারণগুলো যেমন পাওয়া যাচ্ছে না, তেমনি আহত-নিহতের প্রকৃত চিত্রও পাওয়া যাচ্ছে না। উল্লেখ্য, সড়ক দুর্ঘটনার তথ্যব্যাংক বলতে শুধু আহত-নিহতের সংখ্যা বোঝায় না। দুর্ঘটনার দায়ী কারণগুলো ও আহত–নিহতের প্রকৃত চিত্র বাধ্যতামূলকভাবে থাকতে হয়। এ কারণে শুধু গণমাধ্যমের ওপর নির্ভর করে সড়ক দুর্ঘটনার বস্তুনিষ্ঠ তথ্যব্যাংক বা প্রতিবেদন তৈরি করা সম্ভব নয়।আবার সড়ক দুর্ঘটনা বিষয়ে বেসরকারি বিভিন্ন সংস্থার প্রতিবেদনে একটির সঙ্গে অপরটির সংখ্যাগত বিস্তর পার্থক্য হচ্ছে। বেসরকারি সংস্থাগুলোর চেয়ে পুলিশের প্রতিবেদনে দুর্ঘটনা ও আহত-নিহতের সংখ্যা অনেক কম থাকছে। সড়ক দুর্ঘটনার এই সংখ্যাগত পার্থক্যের বিতর্ক অবসানে বিআরটিএ গত জানুয়ারি মাস থেকে সড়ক দুর্ঘটনার প্রতিবেদন প্রকাশ শুরু করেছে। কিন্তু বিআরটিএর প্রতিবেদনের সঙ্গে পুলিশের প্রতিবেদন মিলছে না। পুলিশ, বিআরটিএ এবং বেসরকারি সংস্থাগুলো যে পদ্ধতি ও প্রক্রিয়ায় সড়ক দুর্ঘটনার তথ্য সংগ্রহ করে, তাতে সড়ক দুর্ঘটনার সঠিক চিত্র বা খুব কাছাকাছি চিত্র তুলে আনা সম্ভব নয়। আসলে প্রকৃত চিত্র অনেক বেশি ভয়াবহ। সড়ক নিরাপত্তাবিশেষজ্ঞদের মতে, সড়কে যাতায়াতের সময় ৩০০০ অনিরাপদ কাজ বা আচরণের ফলে ৩০০টি ‘দুর্ঘটনা ঘটতে যাওয়ার মতো ঘটনা’ ঘটে। এই ৩০০ ঘটনা ২৯টি আহত হওয়ার ঘটনা বা সম্পদ নষ্ট হওয়ার মতো ঘটনা ঘটায়। অথচ দুটিই সরকারি প্রতিষ্ঠান। ফলে বড় ধরনের বিতর্ক তৈরি হচ্ছে। বিআরটিএ বেসরকারি সংস্থাগুলোর তথ্যকে অতিরঞ্জিত আখ্যায়িত করছে। কিন্তু নিজেদের কাছে বস্তুনিষ্ঠ তথ্য না থাকার কারণে চূড়ান্তভাবে চ্যালেঞ্জ করতে পারছে না। এই পর্যায়ে বিআরটিএ বেসরকারি সংস্থাগুলোকে প্রতিবেদন প্রকাশের পূর্বে দুর্ঘটনাগুলো সরেজমিন তদন্ত করার পরামর্শ দিচ্ছে। যেটা কোনোভাবেই সম্ভব নয়। কারণ, যেহেতু বেসরকারি সংস্থাগুলোর সারা দেশে প্রশিক্ষিত লোকবল নেই, তাই তাদের পক্ষে এক মাসের দুর্ঘটনা সরেজমিনে তদন্ত করতে বছর তিনেক সময় লাগবে।কথা হলো, পুলিশ, বিআরটিএ এবং বেসরকারি সংস্থাগুলো যে পদ্ধতি ও প্রক্রিয়ায় সড়ক দুর্ঘটনার তথ্য সংগ্রহ করে, তাতে সড়ক দুর্ঘটনার সঠিক চিত্র বা খুব কাছাকাছি চিত্র তুলে আনা সম্ভব নয়। আসলে প্রকৃত চিত্র অনেক বেশি ভয়াবহ। সড়ক নিরাপত্তাবিশেষজ্ঞদের মতে, সড়কে যাতায়াতের সময় ৩০০০ অনিরাপদ কাজ বা আচরণের ফলে ৩০০টি ‘দুর্ঘটনা ঘটতে যাওয়ার মতো ঘটনা’ ঘটে। এই ৩০০ ঘটনা ২৯টি আহত হওয়ার ঘটনা বা সম্পদ নষ্ট হওয়ার মতো ঘটনা ঘটায়।আবার এই ২৯টি ঘটনা ১টি মারাত্মক আহত হওয়া বা নিহত হওয়ার ঘটনা ঘটাতে ভূমিকা রাখে। অর্থাৎ একটি নিহত হওয়ার ঘটনার পেছনে ৩০০০ অনিরাপদ আচরণ, ৩০০ ‘দুর্ঘটনা ঘটতে যাওয়ার মতো ঘটনা’ এবং ২৯টি আহত হওয়ার ঘটনা থাকে। তাই দুর্ঘটনা পরিমাপের এই বিশ্বমানের পদ্ধতি অনুযায়ী বলা যেতে পারে, দেশে সড়ক দুর্ঘটনা প্রকাশিত সংখ্যার চেয়ে অনেক বেশি ঘটে। এই উদ্বেগজনক প্রেক্ষাপটে প্রশিক্ষিত জনবল ও আধুনিক যোগাযোগপ্রযুক্তির মাধ্যমে মাঠপর্যায় থেকে এবং হাসপাতাল থেকে সরাসরি তথ্য সংগ্রহ করে সড়ক দুর্ঘটনার তথ্যব্যাংক তৈরি করতে হবে। এ জন্য বড় ধরনের লজিস্টিক সাপোর্টের প্রয়োজন, যা বেসরকারি সংস্থার পক্ষে এখনই সম্ভব নয়। তবে সরকারের পক্ষে সম্ভব এবং করা উচিত।সড়ক দুর্ঘটনার পেছনে বহু কারণ দায়ী এবং এই কারণগুলো একটির সঙ্গে অপরটি নিবিড়ভাবে সম্পর্কযুক্ত। অর্থাৎ বহু কারণের সমষ্টিগত ফলাফল সড়ক দুর্ঘটনা। যেমন সড়কের ত্রুটি, যানবাহনের ত্রুটি, পারিপার্শ্বিক পরিবেশ ও আবহাওয়াগত সমস্যা, চালকের অদক্ষতা, বেপরোয়া আচরণ, ক্লান্তিজনিত ঘুম, পথচারীর অসচেতনতা নানাবিধ কারণে সড়ক দুর্ঘটনা ঘটে থাকে। এ ক্ষেত্রে কোনো দুর্ঘটনা কোন কারণে ঘটেছে, তার তথ্য নির্দিষ্টভাবে সংগ্রহ করা জরুরি।তা না হলে দুর্ঘটনার কারণগুলোর সমাধান করা কঠিন। যদিও আমাদের দেশের সড়ক দুর্ঘটনার কারণগুলোর অধিকাংশই আমরা জানি এবং সব সময় দৃশ্যমান। কিন্তু গোষ্ঠী স্বার্থে রাজনৈতিক সদিচ্ছার অভাবে এসব কারণের সমাধান করা হয় না। তবে এভাবে চলতে দেওয়া যায় না। পরিস্থিতি ক্রমেই জটিল হচ্ছে। সড়ক দুর্ঘটনায় নিম্নবিত্ত ও মধ্যবিত্ত শ্রেণির বহু পরিবার একেবারে বিপন্ন হয়ে পড়ছে। তারা সামাজিক অর্থনীতির মূল স্রোত থেকে হারিয়ে যাচ্ছে। দেশে আর্থসামাজিক সংকট তীব্র হচ্ছে। এই বাস্তবতায় সরকারের উচিত সড়ক দুর্ঘটনার সংখ্যাগত পার্থক্য নিয়ে বিতর্কে না জড়িয়ে সমস্যাকে স্বীকার করে সরকারি উদ্যোগে বা সরকারি-বেসরকারি যৌথ উদ্যোগে আধুনিক যোগাযোগপ্রযুক্তি ব্যবহারের মাধ্যমে সড়ক দুর্ঘটনার একটি বস্তুনিষ্ঠ তথ্যব্যাংক তৈরি করা। কারণ, সড়ক দুর্ঘটনা প্রতিরোধে টেকসই ও কার্যকর উদ্যোগ গ্রহণ করতে হলে সঠিক তথ্য থাকতে হবে। এটা রাষ্ট্রীয় নীতি-কৌশল ও নৈতিকতার বিষয় এবং সময়ের দাবি।মনে রাখতে হবে, সমস্যাকে অস্বীকার করে সমাধান করা যায় না, বরং সমস্যাকে স্বীকার করে দায়ভার কাঁধে নিয়ে সমাধানের পথ বের করাই বুদ্ধিমানের কাজ।সাইদুর রহমান নির্বাহী পরিচালক, রোড সেফটি ফাউন্ডেশন।",Prothom Alo,https://www.prothomalo.com/opinion/reaction/y0almf5ypz
দাঁড়িয়ে থাকায় ইজিবাইকে ট্রাকের ধাক্কায় চালকসহ তিন যাত্রী নিহত,"জামালপুর সদর উপজেলায় দাঁড়িয়ে থাকা একটি ইজিবাইকে ট্রাকের ধাক্কায় চালকসহ তিন যাত্রী নিহত হয়েছেন। এ ঘটনায় ইজিবাইকের আরও চার যাত্রী গুরুতর আহত হয়েছেন। আজ শুক্রবার বেলা একটার দিকে জামালপুর-ময়মনসিংহ মহাসড়কের রানাগাছা উত্তরপাড়া এলাকায় এ ঘটনা ঘটে। এ ঘটনায় ট্রাকটি আটক করেছে পুলিশ।নিহত ব্যক্তিরা হলেন মো. সোলায়মান হোসেন (৫৫), আবদুল মজিদ (৪৮) ও জয়নাল আবেদীন (৪২)। আহত ব্যক্তিরা হলেন হানিফ মিয়া (৫৮), মো. শফিকুল ইসলাম (৫৫), মো. খলিল (৬০) ও সাহেদ আলী (৬০)। নিহত ও আহত সবার বাড়ি সদর উপজেলার ইটাইল এলাকায়। তাঁদের মধ্যে জয়নাল ইজিবাইকচালক ছিলেন। পুলিশ ও স্থানীয় সূত্রে জানা গেছে, দুপুরে ইটাইল এলাকার ওই সাতজন একটি ইজিবাইকে শেরপুর সদর উপজেলার মুরশিদপুরে এক পীরের দরবার শরিফে যাচ্ছিলেন। যাওয়ার পথে জামালপুর-ময়মনসিংহ মহাসড়কের রানাগাছা উত্তরপাড়া এলাকায় চালক ইজিবাইকটি দাঁড় করিয়ে প্রস্রাব করতে যান। এ সময় জামালপুর থেকে ময়মনসিংহগামী একটি ট্রাক ইজিবাইকটিকে ধাক্কা দেয়। এতে ইজিবাইকের ওই সাত যাত্রী গুরুতর আহত হন।স্থানীয় লোকজন তাঁদের উদ্ধার করে জামালপুর জেনারেল হাসপাতালে নেওয়ার পথে সোলায়মান ও আবদুল মজিদের মৃত্যু হয়। আর জয়নাল আবেদীনকে ময়মনসিংহ মেডিকেল কলেজ হাসপাতালে নেওয়ার পথে মৃত্যু হয়। অপর চারজনের মধ্যে শফিকুল ইসলাম ছাড়া বাকি তিনজনকে উন্নত চিকিৎসার জন্য ময়মনসিংহ মেডিকেল কলেজ হাসপাতালে পাঠানো হয়েছে। নিহত জয়নাল আবেদীনের মামা আবদুল জলিল বলেন, ‘তারা সবাই পীরের বাড়িতে যাওয়ার জন্য বাড়ি থেকে একসঙ্গে বের হয়। যাওয়ার পথে দাঁড়িয়ে থাকা ইজিবাইকে নিয়ন্ত্রণহীন একটি ট্রাক ধাক্কা দেয়। এতে ইজিবাইকটি দুমড়েমুচড়ে যায়। এতে আমার ভাগনেও মারা যায়। সে পেশায় ইজিবাইকচালক ছিল। তার আয় দিয়েই পুরো সংসার চলত।’জামালপুর সদর থানার উপপরিদর্শক (এসআই) নিজাম উদ্দিন প্রথম আলোকে বলেন, স্থানীয় মানুষের মাধ্যমে জানা গেছে, ইজিবাইকটি সড়কের পাশে দাঁড় করিয়ে রাখা হয়েছিল। ট্রাকটি ইজিবাইককে ধাক্কা দেয়। এতেই ওই ইজিবাইকের যাত্রীরা গুরুতর আহত হন। তাঁদের মধ্য থেকে তিনজন নিহত হয়েছেন। এ ঘটনায় ট্রাকটি জব্দ করা হয়েছে। তবে ট্রাকের চালক ও চালকের সহকারী পালিয়ে গেছেন।",Prothom Alo,https://www.prothomalo.com/bangladesh/district/1zbjbiuw7h
বাবার লাশ নিয়ে বাড়িতে ফেরার পথে প্রাণ হারালেন ছেলে,"রাজধানীর একটি হাসপাতালে চিকিৎসাধীন অবস্থায় মারা যান দেলোয়ার হোসেন। তাঁর লাশ একটি অ্যাম্বুলেন্সে নিয়ে ছেলে এমদাদ হোসেনসহ পরিবারের সদস্যরা অন্য একটি মাইক্রোবাসে করে গ্রামের বাড়িতে যাচ্ছিলেন। পথে মুন্সিগঞ্জের গজারিয়া উপজেলায় এলে অজ্ঞাতনামা গাড়ি পেছন থেকে মাইক্রোবাসটিকে ধাক্কা দেয়। এতে মারা যান এমদাদ। আহত হন আরও তিনজন।আজ শুক্রবার ভোরে গজারিয়া উপজেলার ঢাকা-চট্টগ্রাম মহাসড়কের বাউশিয়া পাখির মোড় এলাকায় এ দুর্ঘটনা ঘটে। দুর্ঘটনায় নিহত এমদাদ হোসেন ওরফে শাওনের (২৮) বাড়ি নোয়াখালীর বেগমগঞ্জ উপজেলার মিয়াপুর গ্রামে। তিনি প্রয়াত দেলোয়ার হোসেনের ছেলে। আহত ব্যক্তিরা হলেন একই গ্রামের শাহাবুদ্দিনের স্ত্রী রত্না বেগম (৪০), দুলাল মিয়ার স্ত্রী কাজল (৩৫) এবং মাইক্রোবাসের চালক বরিশালের উজিরপুর উপজেলার মফিজ মিয়ার ছেলে আল আমিন (২৮)।গজারিয়ার ভবেরচর হাইওয়ে পুলিশ ফাঁড়ির দায়িত্বপ্রাপ্ত পুলিশ পরিদর্শক এ এস এম রাশেদুল ইসলাম বলেন, ঢাকার একটি হাসপাতালে অসুস্থ হয়ে চিকিৎসা নিচ্ছিলেন এমদাদ হোসেনের বাবা দেলোয়ার হোসেন। গতকাল বৃহস্পতিবার তিনি মারা যান। গতকাল দিবাগত রাতে এমদাদ তাঁর বাবার লাশ একটি অ্যাম্বুলেন্সে দিয়ে পেছনে পেছনে অন্য একটি মাইক্রোবাসে করে পরিবারের সদস্যদের নিয়ে নোয়াখালীর গ্রামের বাড়িতে যাচ্ছিলেন। তাঁদের গাড়িটি রাত সাড়ে তিনটার দিকে গজারিয়া অংশের বাউশিয়া পাখির মোড় এলাকায় আসে। তখন অজ্ঞাতনামা একটি গাড়ি মাইক্রোটিকে পেছন থেকে ধাক্কা দেয়। এতে মাইক্রোবাসটি রাস্তার মধ্যখানে সড়ক দ্বীপে উঠে যায়। এতে প্রচণ্ড ধাক্কায় মাইক্রোবাসটি দুমড়েমুচড়ে যায়। স্থানীয় বাসিন্দারা আহত ব্যক্তিদের উদ্ধার করে গজারিয়া উপজেলা স্বাস্থ্য কমপ্লেক্সে পাঠান। জরুরি বিভাগের কর্তব্যরত চিকিৎসক এমদাদ হোসেনকে মৃত ঘোষণা করেন। পুলিশ পরিদর্শক এ এস এম রাশেদুল ইসলাম বলেন, মাইক্রোবাসটির চালক আলামিনসহ অপর তিনজন গজারিয়া উপজেলা স্বাস্থ্য কমপ্লেক্সে ভর্তি রয়েছেন। আজ সকালে এমদাদের মরদেহ স্বজনদের কাছে হস্তান্তর করা হয়েছে। ধাক্কা দেওয়া গাড়িটিকে শনাক্তের চেষ্টা চলছে।",Prothom Alo,https://www.prothomalo.com/bangladesh/district/zth7faxspx
আঞ্চলিক সড়কে দুর্ঘটনা সবচেয়ে বেশি: রোড সেফটি ফাউন্ডেশন,"মে মাসে যত সড়ক দুর্ঘটনা ঘটেছে, এর ৪১ শতাংশই ঘটেছে আঞ্চলিক সড়কে। রোড সেফটি ফাউন্ডেশনের মে মাসের তথ্য থেকে আরও জানা যায়, এ মাসে সড়ক দুর্ঘটনায় মারা যান ৪০৮ জন এবং আহত হয়েছেন ৬৩১ জন। চলতি বছরের এপ্রিল মাসের চেয়ে দুর্ঘটনা কিছুটা কমেছে বলে জানিয়েছে সংগঠনটি।আজ শুক্রবার রোড সেফটি ফাউন্ডেশনের বিজ্ঞপ্তিতে বলা হয়, তারা ৯টি জাতীয় দৈনিক, ৭টি অনলাইন নিউজ পোর্টাল এবং ইলেকট্রনিক গণমাধ্যমের তথ্যের ভিত্তিতে মে মাসের সড়ক দুর্ঘটনার প্রতিবেদন তৈরি করেছে। মে মাসে ৪৯১টি দুর্ঘটনায় ৬৭ নারী ও শিশু ৭৮ মারা যায়। এ ছাড়া মোটরসাইকেল দুর্ঘটনায় নিহত ১৪১ জন এবং পথচারী ১০৪ জন নিহত হয়েছেন। এ ছাড়া যানবাহনের চালক ও সহকারী নিহত হয়েছেন ৭২ জন। আরও পড়ুনদুর্ঘটনা হলে দায় নেবে কে মে মাসে ৬টি নৌ দুর্ঘটনায় ৪ জন নিহত ও ২ জন নিখোঁজ। ২৫টি রেলপথ দুর্ঘটনায় ২৩ জন নিহত এবং ৬ জন আহত হয়েছেন বলে জানিয়েছে রোড সেফটি ফাউন্ডেশন।গত এপ্রিল মাসে সড়ক দুর্ঘটনায় গড়ে প্রতিদিন ১৬ দশমিক ৫৬ জন নিহত হয়েছিলেন। অন্যদিকে মে মাসে এ সংখ্যা ১৩ দশমিক ৬ জন। মে মাসে প্রাণহানি কমলেও তা কোনো টেকসই উন্নতির সূচক নির্দেশ করছে না বলে জানিয়েছে রোড সেফটি ফাউন্ডেশন। তারা বলেছে, বর্তমানে অধিকাংশ দুর্ঘটনা ঘটছে অতিরিক্ত গতির কারণে যানবাহন নিয়ন্ত্রণ হারিয়ে। এই গতি নিয়ন্ত্রণ করতে না পারলে দুর্ঘটনা কমানো যাবে না।মে মাসে দুর্ঘটনাগুলোর মধ্যে ৪০ দশমিক ৯৩ শতাংশ আঞ্চলিক সড়কে, ৩৩ দশমিক ৬০ শতাংশ জাতীয় মহাসড়কে ঘটেছে। দুর্ঘটনায় সম্পৃক্ত যানের মধ্যে সবচেয়ে বেশি মোটরসাইকেল ১৬৭টি, থ্রি হুইলার ১১৭ এবং ট্রাক ১১৪টি। মে মাসে রাজধানীতে ২৬টি দুর্ঘটনায় ১৮ জন নিহত ও ৪৩ জন আহত হয়েছেন। সবচেয়ে বেশি দুর্ঘটনা ঢাকা, চট্টগ্রাম ও খুলনা বিভাগে ঘটেছে। সবচেয়ে কম দুর্ঘটনা ঘটেছে শরীয়তপুর ও রংপুর জেলায়। এই দুই জেলায় মে মাসে সড়ক দুর্ঘটনায় কোনো প্রাণহানি ঘটেনি। আরও পড়ুনসড়কে বিশৃঙ্খলা, ঘটছে দুর্ঘটনা সড়ক দুর্ঘটনা রোধে রোড সেফটি ফাউন্ডেশন কিছু উল্লেখযোগ্য সুপারিশ হচ্ছে—দক্ষ চালক তৈরির উদ্যোগ, চালকদের বেতন-কর্মঘণ্টা নির্দিষ্ট করা, ট্রাফিক আইনের যথাযথ প্রয়োগসহ সড়ক পরিবহন আইন ২০১৮-এর বাস্তবায়ন করতে হবে।",Prothom Alo,https://www.prothomalo.com/bangladesh/8reij6bklx
সিলেটে সড়কে ১৫ শ্রমিকের প্রাণহানির কারণ অনুসন্ধানে কমিটি গঠন,"সিলেটের দক্ষিণ সুরমার নাজিরবাজারে ঢাকা-সিলেট মহাসড়কে পিকআপ ও ট্রাকের মুখোমুখি সংঘর্ষে ১৫ শ্রমিকের প্রাণহানির ঘটনার কারণ অনুসন্ধান ও সুপারিশ প্রণয়নের জন্য ৬ সদস্যের তদন্ত কমিটি গঠন করা হয়েছে। সিলেট জেলার অতিরিক্ত জেলা ম্যাজিস্ট্রেটকে এ কমিটির প্রধান করা হয়েছে।গতকাল বৃহস্পতিবার রাতে সিলেট জেলা প্রশাসনের নেজারত শাখার ডেপুটি কালেক্টর (গণমাধ্যম) আহসানুল আলম এ তথ্য জানিয়েছেন। আরও পড়ুনসিলেটে সড়ক দুর্ঘটনায় নিহতের সংখ্যা বেড়ে ১৫ কমিটির সদস্যসচিব করা হয়েছে বাংলাদেশ সড়ক পরিবহন কর্তৃপক্ষের (বিআরটিএ) সহকারী পরিচালককে (ইঞ্জিনিয়ারিং)। কমিটির অন্য চার সদস্য হচ্ছেন সিলেট মহানগর পুলিশ কমিশনার, জেলার পুলিশ সুপার, সিলেট সড়ক ও জনপথ অধিদপ্তরের (সওজ) উপবিভাগীয় প্রকৌশলী, শাহজালাল বিজ্ঞান ও প্রযুক্তি বিশ্ববিদ্যালয়ের সিভিল অ্যান্ড এনভায়রনমেন্টাল ইঞ্জিনিয়ারিং বিভাগের বিভাগীয় প্রধান।গত বুধবার ভোরে সিলেটের দক্ষিণ সুরমার ঢাকা-সিলেট মহাসড়কের নাজিরবাজারে ট্রাক ও শ্রমিকদের বহনকারী পিকআপ ভ্যানের সংঘর্ষে ১৪ শ্রমিকের মৃত্যু হয়। সিলেট এম এ জি ওসমানী মেডিকেল কলেজ হাসপাতালে চিকিৎসাধীন অবস্থায় বৃহস্পতিবার সকালে আরও একজনের মৃত্যু হয়। তাঁরা নগরের আম্বরখানা এলাকা থেকে ঢালাই কাজের জন্য ওসমানীনগর উপজেলার গোয়ালাবাজারে যাচ্ছিলেন। আরও পড়ুনমরদেহ বাড়িতে পৌঁছে দিতে ভাড়া নিচ্ছেন না অ্যাম্বুলেন্সের চালকেরা",Prothom Alo,https://www.prothomalo.com/bangladesh/district/i3e0g1884w
পাবনায় জানাজা থেকে ফেরার পথে লাশ হলেন বাবা-ছেলে,"রাজশাহীতে এক আত্মীয়ের জানাজা শেষে বাড়িতে ফেরার পথে সিএনজিচালিত অটোরিকশার সঙ্গে ট্রাকের মুখোমুখি সংঘর্ষে দেড় বছর বয়সী সন্তানসহ এক ব্যক্তির মৃত্যু হয়েছে। গতকাল মঙ্গলবার রাতে পাবনার ঈশ্বরদী উপজেলার দাশুড়িয়া ইউনিয়নের তেঁতুলতলা এলাকায় পাবনা-ঈশ্বরদী মহাসড়কে এ দুর্ঘটনা ঘটে।নিহত ব্যক্তিরা হলেন রাজশাহীর বাঘা উপজেলার চাঁদপুর গ্রামের মাহবুবুর রহমান (৪০) ও তাঁর দেড় বছর বয়সী ছেলে আবদুর রহমান। পাকশী হাইওয়ে থানা সূত্রে জানা গেছে, নিহত মাহবুবুর রহমান পাবনা শহরের একটি শিল্পপ্রতিষ্ঠানে চাকুরি করেন। এক নিকটাত্মীয়ের মৃত্যুর খবর শুনে তিনি স্ত্রী ও দুই সন্তানকে নিয়ে রাজশাহীতে গিয়েছিলেন। আত্মীয়ের জানাজা শেষে আবার সবাইকে নিয়ে সিএনজিচালিত অটোরিকশায় করে পাবনায় ফিরছিলেন। রাত ১২টার দিকে তেঁতুলতলা এলাকায় রাস্তার বাঁক পার হতে গেলে বিপরীত দিক থেকে আসা একটি ট্রাকের সঙ্গে অটোরিকশাটির মুখোমুখি সংঘর্ষ হয়। এতে ঘটনাস্থলেই মাহবুবুর ও আবদুর রহমানের মৃত্যু হয়। আহত অবস্থায় অটোরিকশার চালক, মাহবুবুর রহমানের স্ত্রী ও আরেক সন্তানকে উদ্ধার করে উপজেলা স্বাস্থ্য কমপ্লেক্সে ভর্তি করেন স্থানীয় বাসিন্দারা। পাকশী হাইওয়ে পুলিশের ভারপ্রাপ্ত কর্মকর্তা আশীষ কুমার স্যানাল বলেন, খবর পেয়ে রাতেই নিহত ব্যক্তিদের লাশ উদ্ধার করা হয়েছে। ঘাতক ট্রাকটিও আটক করা হয়েছে। তবে চালক পালিয়ে গেছেন। এ ঘটনায় পাকশী হাইওয়ে থানায় একটি মামলা নথিভুক্ত করা হয়েছে। তবে স্বজনদের কোনো অভিযোগ না থাকায় আজ বুধবার সকালে ময়নাতদন্ত ছাড়াই লাশ পরিবারের কাছে হস্তান্তর করা হয়েছে। সংশোধনী: ৮ জুন ২০২৩ রিউমার স্ক্যানার যাচাই করে দেখেছে সংবাদটিতে প্রকাশিত শিশুর ছবি সঠিক নয়। প্রথম আলো বিষয়টি পর্যালোচনা করে এর সত্যতা পায়। এর পরিপ্রেক্ষিতে ছবিটি ৮ জুন ২০২৩ তারিখে সংশোধন করা হলো।",Prothom Alo,https://www.prothomalo.com/bangladesh/district/jex9usyi2z
সিলেটে সড়ক দুর্ঘটনায় নিহতের সংখ্যা বেড়ে ১৫,"সিলেটের দক্ষিণ সুরমায় সড়ক দুর্ঘটনায় আহত আরেক শ্রমিকের মৃত্যু হয়েছে। এ নিয়ে নিহতের সংখ্যা বেড়ে দাঁড়িয়েছে ১৫। সিলেট এম এ জি ওসমানী মেডিকেল কলেজ হাসপাতালে চিকিৎসাধীন অবস্থায় আজ বৃহস্পতিবার সকালে মো. বাদশা মিয়া (২২) নামের ওই শ্রমিকের মৃত্যু হয়। তাঁর বাড়ি সুনামগঞ্জের দিরাই উপজেলার ভাটিপাড়া এলাকায়। আরও পড়ুনমরদেহ বাড়িতে পৌঁছে দিতে ভাড়া নিচ্ছেন না অ্যাম্বুলেন্সের চালকেরা হাসপাতালের নিবিড় পরিচর্যা কেন্দ্রে (আইসিইউ) চিকিৎসাধীন অবস্থায় আজ সকাল ১০টার দিকে বাদশা মিয়ার মৃত্যু হয় বলে জানিয়েছেন হাসপাতালের সহকারী পরিচালক আবুল কালাম আজাদ। আরও পড়ুন‌সিলেটে দুর্ঘটনায় মৃতের সংখ্যা বেড়ে ১৪ গতকাল বুধবার ভোরে সিলেটের দক্ষিণ সুরমার ঢাকা-সিলেট মহাসড়কে ট্রাক ও শ্রমিকদের বহনকারী পিকআপ ভ্যানের সংঘর্ষে ১৪ শ্রমিকের মৃত্যু হয়। আজ হাসপাতালে আরেকজন মারা গেলেন। আরও পড়ুনসিলেটে কাজে গিয়ে দুর্ঘটনায় ১৪ জনের প্রাণহানি, সুনামগঞ্জে গ্রামজুড়ে মাতম আহতদের মধ্যে একজন সিলেট এম এ জি ওসমানী মেডিকেল কলেজ হাসপাতালের নিবিড় পরিচর্যা কেন্দ্রে (আইসিইউ) এবং ১০ জন ওয়ার্ডে চিকিৎসাধীন আছেন।ওসমানী হাসপাতালের পুলিশ বক্সের উপপরিদর্শক (এসআই) জুয়েল চৌধুরী বলেন, নিহত বাদশা মিয়ার লাশ হাসপাতালে আছে। সেখান থেকে আইনি প্রক্রিয়া শেষে লাশ পরিবারের কাছে হস্তান্তর করা হবে। গতকাল ভোরে সিলেট নগরের আম্বরখানা এলাকা থেকে প্রায় ৩০ জন শ্রমিক পিকআপে করে ওসমানীনগর উপজেলার গোয়ালাবাজারে নির্মাণকাজে যাচ্ছিলেন। পথে দুর্ঘটনায় পড়েন তাঁরা। ওই ঘটনায় সিলেটের দক্ষিণ সুরমা থানায় নিহত একজনের পরিবারের পক্ষ থেকে ট্রাকচালক ও পিকআপ ভ্যানের চালকের বিরুদ্ধে মামলা হয়েছে। আরও পড়ুন‘ঢাকার দিক থেকে আসা ট্রাকটি ডান পাশে চলে এসেছিল’ আরও পড়ুনসময় যত বাড়ছিল, আহাজারি বাড়ছিল হতাহতদের স্বজনদের",Prothom Alo,https://www.prothomalo.com/bangladesh/district/3izxlmg9vv
"সিলেটে কাজে গিয়ে দুর্ঘটনায় ১৪ জনের প্রাণহানি, সুনামগঞ্জে গ্রামজুড়ে মাতম","কাজের সন্ধানে গ্রাম ছেড়ে সিলেটে গিয়েছিলেন তাঁরা। কেউ গিয়েছিলেন একা, কেউবা পরিবার নিয়ে। যাঁদের আয়ে পরিবার চলত, সেই কর্মক্ষম মানুষটি গ্রামে ফিরছে লাশ হয়ে। এক বা দুজন নয়, একই দুর্ঘটনায় মারা গেছেন ১৪ জন। তাঁদেরই ছয়জন সুনামগঞ্জের দিরাই উপজেলার ভাটিপাড়া গ্রামের বাসিন্দা। বর্তমানে ওই গ্রামের ঘরে ঘরে মাতম চলছে। এ ছাড়া পাশের গছিয়া, কাইমা আলীনগর গ্রামের আরও তিনজন মারা যান।আজ বুধবার ভোরে সিলেটের আম্বরখানা থেকে ৩০ শ্রমিক ঢালাই কাজের জন্য পিকআপ ভ্যানে করে ওসমানীনগর উপজেলার গোয়ালাবাজারে যাচ্ছিলেন। পথে দক্ষিণ সুরমার নাজিরবাজারে সিলেট-ঢাকা মহাসড়কে দুর্ঘটনায় পড়েন তাঁরা। এতে ১৪ জন নিহত ও ১০ জন আহত হন। আরও পড়ুন‌সিলেটে দুর্ঘটনায় মৃতের সংখ্যা বেড়ে ১৪ নিহত ১৪ জনের মধ্যে ১২ জনই সুনামগঞ্জের বাসিন্দা। সুনামগঞ্জের দিরাই উপজেলার ৯ জন ও শান্তিগঞ্জ উপজেলায় ৩ জনের বাড়ি। বাকি দুজনের একজন হবিগঞ্জের চুনারুঘাট ও অন্যজনের বাড়ি নেত্রকোনায়।দিরাই উপজেলার রাজানগর ইউনিয়নের ভাটিপাড়া গ্রামের মারা যাওয়া ছয়জনের সবাই শ্রমিক। তাঁরা সিলেটে থেকে ঢালাইয়ের কাজের শ্রমিক হিসেবে কাজ করতেন। এখন হাওর এলাকায় কোনো কাজ না থাকায় সিলেটে গিয়েছিলেন তাঁরা। আরও পড়ুন‘ঢাকার দিক থেকে আসা ট্রাকটি ডান পাশে চলে এসেছিল’ ভাটিপাড়া গ্রামের বাসিন্দা শাহ আলম (৪০) বলেন, ‘তাঁরা সবাই শ্রমিক, দরিদ্র মানুষ। পেটের দায়ে অনেকেই গ্রাম ছেড়েছেন। যাঁরা মারা গেছেন, তাঁরাই সংসার চালাতেন। এখন প্রতিটি পরিবার চরম অসহায়। এসব পরিবারে আর কাজ করার লোকই নাই। দিন আনে দিন খায় অবস্থা সবার।’একই গ্রামের বাসিন্দা ও ইউনিয়ন পরিষদের (ইউপি) সাবেক সদস্য মহিবুর রহমান বলেন, তাঁর ভগ্নিপতি হারেছ মিয়া (৫৫) দুর্ঘটনায় নিহত হয়েছেন। একমাত্র ছেলে মিজানুর (১৯) গুরুতর আহত। দুই ভাগনি লেখাপড়া করে। তিন বছর ধরে সিলেটের কাজীটুলায় একটি ঘর ভাড়া নিয়ে তাঁরা থাকতেন। এখন হারেছ মিয়া মারা যাওয়ায় পুরো পরিবার অথই সাগরে পড়ল। আরও পড়ুনবড় ভাই মারা যান নৌ দুর্ঘটনায়, ছোট ভাইয়ের প্রাণ গেল সড়কে গ্রামের বাসিন্দা মেহের আলীর (২৬) স্ত্রী, চার বছরের এক ছেলে ও আড়াই বছরের এক মেয়ে আছে। মেহের আলীর মা, বাবা, ভাইবোন—কেউ নেই। মেহের আলী সিলেটে কাজে গিয়েছিলেন। দুর্ঘটনায় তিনিও মারা যান। এখন স্ত্রী নুরনেছা বেগম দুই শিশুসন্তানকে নিয়ে কীভাবে বাঁচবেন, সেই দুশ্চিন্তায় বিলাপ করছেন। প্রতিবেশী মুমিনা বেগম বলেন, ‘সকাল থেকে ঘরে ঘরে বিলাপ চলছে। খাওয়া-দাওয়া নাই। মানুষজনকে সান্ত্বনা দেওয়ার উপায় নাই।’ গ্রামের আরেক বাসিন্দা জামাল মিয়া বলেন, ‘গ্রামের মানুষ হতভম্ব হয়ে গেছে। সবাই কাঁদছে। আমার ৬০ বছর বয়সে এমন ঘটনা আগে দেখিনি।’নূর আলী নামের আরেকজন বলেন, ‘মানুষগুলা বাঁচার লাগি গ্রাম ছাইড়া শহরে গেছিল। অখন লাশ অইয়া আইতাছে। সবই নিয়তি। অখন ঘরের অন্যরা বাঁচব কিলা, ইটাই বড় চিন্তার বিষয়। সরকারে তারারে সাহায্য করতে অইব।’ আরও পড়ুনসময় যত বাড়ছিল, আহাজারি বাড়ছিল হতাহতদের স্বজনদের ভাটিপাড়া ইউপির চেয়ারম্যান বদরুল আলম চৌধুরী সিলেট এম এ জি ওসমানী মেডিকেল কলেজ হাসপাতাল থেকে সুনামগঞ্জের লাশগুলো বুঝে নেন। তিনি বলেন, তাৎক্ষণিকভাবে জেলা প্রশাসনের পক্ষ থেকে মৃতের পরিবারকে ২০ হাজার, আহত ব্যক্তিদের ১০ হাজার টাকা করে সহায়তা দেওয়া হয়েছে। একই সঙ্গে লাশ পরিবহনের জন্য অ্যাম্বুলেন্সের ব্যবস্থাও প্রশাসন থেকে করা হয়েছে। এ ছাড়া সিলেট সিটি নির্বাচনে আওয়ামী লীগের মেয়র প্রার্থী নিহত ব্যক্তিদের প্রতিটি পরিবারকে ২৫ হাজার টাকা সহায়তা দিয়েছেন। তিনি বলেন, সুনামগঞ্জের লাশগুলো আজ রাতেই দাফন করা হবে।বুধবার সন্ধ্যা সাতটায় মুঠোফোনে দিরাই থানার ভারপ্রাপ্ত কর্মকর্তা কাজী মুক্তাদীর হোসেন প্রথম আলোকে বলেন, লাশগুলো এখনো দিরাইয়ে আসেনি। লাশবাহী গাড়ি পথে আছে। আরও পড়ুনমরদেহ বাড়িতে পৌঁছে দিতে ভাড়া নিচ্ছেন না অ্যাম্বুলেন্সের চালকেরা",Prothom Alo,https://www.prothomalo.com/bangladesh/district/x3muwnzir1
"সিলেটে দুর্ঘটনা
মরদেহ বাড়িতে পৌঁছে দিতে ভাড়া নিচ্ছেন না অ্যাম্বুলেন্সের চালকেরা","সিলেটের দক্ষিণ সুরমার নাজিরবাজারে ট্রাক ও শ্রমিক পরিবহন করা পিকআপের মুখোমুখি সংঘর্ষে নিহত ১৪ শ্রমিকের মরদেহ আইনি প্রক্রিয়া শেষে সিলেট এম এ জি ওসমানী মেডিকেল কলেজের মর্গ থেকে পরিবারের কাছে হস্তান্তর করা হয়েছে। বিনা মূল্যে মরদেহগুলো বাড়িতে পৌঁছে দিচ্ছেন অ্যাম্বুলেন্সের চালকেরা। লাশগুলো বিনা মূল্যে পৌঁছে দেওয়ার বিষয়ে আগেই ঘোষণা দিয়েছিল ওসমানী হাসপাতাল অ্যাম্বুলেন্স মাইক্রোবাস উপকমিটি। আজ বুধবার বেলা দুইটা থেকে লাশগুলোর হস্তান্তর শুরু হয়। অ্যাম্বুলেন্সের চালকেরা হাসপাতাল এলাকা থেকে বেলা তিনটার দিকে মরদেহসহ স্বজনদের নিয়ে নির্দিষ্ট গন্তব্যে রওনা হন। ওসমানী হাসপাতাল অ্যাম্বুলেন্স মাইক্রোবাস উপকমিটির সহসভাপতি শরিফ আহমদ চৌধুরী বলেন, স্ট্যান্ডের পরিবহনশ্রমিকেরা নিজেদের ইচ্ছাতে সড়ক দুর্ঘটনায় নিহত ব্যক্তিদের প্রতি সমবেদনা জানিয়ে বিনা মূল্যে মরদেহ বাড়িতে পৌঁছে দেওয়ার দায়িত্ব নিয়েছেন। নিহত সব শ্রমিকই নিম্ন আয়ের। নিহত ব্যক্তিদের মধ্যে অধিকাংশের বাড়ি সুনামগঞ্জের দিরাইয়ে। আবার কিছু একই জেলার সুনামগঞ্জের শান্তিগঞ্জ উপজেলার এবং নেত্রকোনা জেলারও রয়েছেন।শরিফ আহমদ জানান, সাধারণত এসব লাশ পরিবহন করতে সাড়ে তিন হাজার থেকে সাত হাজার টাকা পর্যন্ত নিতেন চালকেরা। তবে মানবিক দিক বিবেচনা করে কোনো খরচ কিংবা টাকা ছাড়াই পরিবহন করার ব্যবস্থা নেওয়া হয়েছে। এই সড়ক দুর্ঘটনায় মৃত্যু হয় সুনামগঞ্জের দিরাই মধুপুরের বাসিন্দা সাধু মিয়া। তাঁর মরদেহ পরিবহন করা অ্যাম্বুলেন্সে বসা ছিলেন তাঁর মামা লাল মিয়া। তিনি বলেন, ‘হাসপাতাল থেকে অ্যাম্বুলেন্সের চালকেরা বিনা মূল্যে আমাদের পৌঁছে দেবেন বলে জানিয়েছেন। তাঁদের এমন কাজে নিহত ব্যক্তিদের স্বজনেরা কিছুটা হলেও স্বস্তি পেয়েছেন।’ অ্যাম্বুলেন্সের চালক মো. নাসির উদ্দিন চৌধুরী বলেন, ‘আমাদের কমিটি এবং শ্রমিকেরা সিদ্ধান্ত নিয়েছেন, নিহত ব্যক্তিদের মরদেহ বাড়িতে বিনা মূল্যে পৌঁছে দেওয়ার। এরই অংশ হিসেবে আমরা পৌঁছে দেওয়ার কাজ করছি।’আজ ভোরে সিলেট নগরের আম্বরখানা থেকে ঢালাইয়ের কাজ করতে একটি পিকআপ ভ্যানে করে দুলালসহ অন্তত ৩০ জন নির্মাণশ্রমিক ওসমানীনগর উপজেলার গোয়ালাবাজারে যাচ্ছিলেন। পথে দক্ষিণ সুরমার নাজিরবাজারে ট্রাকের সঙ্গে পিকআপের মুখোমুখি সংঘর্ষে ১৪ জন নিহত হন। এতে আহত হয়েছেন অন্তত আরও ১০ জন। নিহত ১৪ জন হলেন সুনামগঞ্জের দিরাই উপজেলার মো. সি‌জিল মিয়া (৫৫), এক‌লিম মিয়া (৫৫), হা‌রিছ মিয়া (৬৫), সৌরভ ‌মিয়া (২৭), সাজেদুর (৬০), বাদশা মিয়া (৩০), সাধু মিয়া (৫০), রশিদ মিয়া (৫০) ও মেহের (২৫); সুনামগঞ্জের শা‌ন্তিগঞ্জ উপজেলার শাহীন মিয়‌া (৪০), দুলাল মিয়া (২৬) ও আওলাদ হোসেন (৫০); হবিগঞ্জের চুনারুঘাটের আমিনা বেগম (৪৫) এবং নেত্রকোনার বারহাট্টার আওলাদ মিয়া (৪০)।",Prothom Alo,https://www.prothomalo.com/bangladesh/district/06lsnnf6cs
"সিলেটে দুর্ঘটনা
সময় যত বাড়ছিল, আহাজারি বাড়ছিল হতাহতদের স্বজনদের","‘ও ভাইরে, আমার আর কিছুই রইল না। আমি এখন কারে নিয়া বাঁচমু।’ আজ বুধবার সকাল নয়টার দিকে সিলেটের এম এ জি ওসমানী মেডিকেল কলেজ হাসপাতালের জরুরি বিভাগের সামনে এসব বলে আহাজারি করতে করতে মূর্ছা যান সাবেরা বেগম। তাঁকে সান্ত্বনা দিয়ে মাথায় পানি দিচ্ছিলেন ভাই ফারুক মিয়া।আজ ভোরে সিলেটের দক্ষিণ সুরমা উপজেলার নাজিরবাজারে ট্রাক ও পিকআপের মুখোমুখি সংঘর্ষে যে ১৪ জন নিহত হয়েছেন, তাঁদের একজন সাবেরার স্বামী একলিম মিয়া। তিনি সুনামগঞ্জের দিরাই উপজেলার ভাটিপাড়া ইউনিয়নের চাতলপাড় গ্রামের বাসিন্দা। পরিবার নিয়ে তিনি সিলেট নগরের পীর মহল্লা এলাকায় ভাড়া বাসায় থাকতেন। একলিম-সাবেরা দম্পতির চার মেয়ে ও এক ছেলে আছে।আজ ভোরে দুর্ঘটনায় নিহত ব্যক্তিরা সবাই ঢালাইয়ের শ্রমিক ছিলেন। তাঁরা সিলেট নগরের আম্বরখানা থেকে ওসমানীনগর উপজেলার গোয়ালাবাজারে যাচ্ছিলেন। নাজিরবাজারে ঢাকার দিক থেকে আসা একটি ট্রাকের সঙ্গে মুখোমুখি সংঘর্ষে ওই শ্রমিকদের মধ্যে ১৪ জন প্রাণ হারান আরও পড়ুনবড় ভাই মারা যান নৌ দুর্ঘটনায়, ছোট ভাইয়ের প্রাণ গেল সড়কে আজ সকাল থেকে নিহত ব্যক্তিদের স্বজনদের আহাজারি আর আর্তনাদে সিলেটের এম এ জি ওসমানী মেডিকেল কলেজ হাসপাতাল প্রাঙ্গণের পরিবেশ ভারী হয়ে ওঠে। সময় যতই বাড়ছিল, ভিড় বাড়ছিল নিহত ও আহত ব্যক্তিদের স্বজনদের।আজ সকাল সাড়ে আটটার দিকে হাসপাতালের জরুরি বিভাগের সামনে আহাজারি করছিলেন জোছনা বেগম (৩৫)। তাঁর স্বামী সাধু মিয়া (৫০) এই দুর্ঘটনায় নিহত হয়েছেন। তাঁকে সান্ত্বনা দিচ্ছিলেন ভাই রুবেল মিয়া।সাধু মিয়া সুনামগঞ্জের দিরাই উপজেলার মধুপুরের বাসিন্দা। তিনি স্ত্রী জোছনা বেগমসহ পরিবারের সদস্যদের নিয়ে নগরের আম্বরখানা এলাকায় বসবাস করতেন। শ্রমিক সাধু মিয়া আজ ভোরে কাজের জন্য বাড়ি থেকে বের হয়েছিল। পরে সকাল সাড়ে ছয়টার দিকে এক ব্যক্তি স্ত্রীর মুঠোফোনে ফোন দিয়ে দুর্ঘটনার বিষয়টি জানান। আরও পড়ুন‌সিলেটে দুর্ঘটনায় মৃতের সংখ্যা বেড়ে ১৪ রুবেল মিয়া প্রথম আলোকে বলেন, বোনের ফোন পেয়ে তিনি তড়িঘড়ি করে সিলেটের এম এ জি ওসমানী মেডিকেল কলেজ হাসপাতালে চলে এসেছিলেন। আসার পর বোনজামাই মারা যাওয়ার বিষয়টি তিনি জানতে পারেন। তবে সে সময় তিনি বোনকে বিষয়টি জানাননি। সকাল সাড়ে আটটার দিকে বোনকে স্বামীর মরদেহ দেখিয়েছেন। এর পর থেকে বিলাপ থামছে না জোছনা বেগমের। তিনি বলেন, স্বামীর মরদেহ দেখার পর কয়েক দফা অচেতন হয়ে পড়েছেন বোন। এখন তাঁকে নিয়ে তিনি চিন্তিত।হাসপাতালের জরুরি বিভাগের সামনে দাঁড়িয়ে কান্না করছিলেন মো. হৃদয়। তিনি দুর্ঘটনায় নিহত সৌরভ মিয়ার (২৭) ফুফাতো ভাই। হৃদয় বলেন, চার ভাইয়ের মধ্যে তৃতীয় সৌরভ। কাজ করার জন্য দিরাইয়ের ভাটিপাড়া থেকে সিলেটে এসে থাকছিলেন তিনি। সৌরভের মৃত্যুর বিষয়টি সকালে অপরিচিত এক ব্যক্তি মুঠোফোনে জানিয়েছেন। পরে তিনি তাঁর বাবা শাহ আলমকে নিয়ে হাসপাতালে এসেছেন।সিলেটের এম এ জি ওসমানী মেডিকেল কলেজ হাসপাতালের জরুরি বিভাগ ও লাশঘরের সামনে হতাহত ব্যক্তিদের তিন শতাধিক স্বজন ভিড় করেন। অনেকে স্বজনদের খুঁজছিলেন। অনেকে ভিড়ের মধ্যে কান্না করছিলেন।",Prothom Alo,https://www.prothomalo.com/bangladesh/district/t09e0x4iqw
"সিলেটে দুর্ঘটনা
বড় ভাই মারা যান নৌ দুর্ঘটনায়, ছোট ভাইয়ের প্রাণ গেল সড়কে","সিলেটের দ‌ক্ষিণ সুরমার না‌জিরবাজার এলাকায় আজ বুধবার ভোরে সড়ক দুর্ঘটনায় নিহত ১৪ জনের একজন সুনামগঞ্জের শান্তিগঞ্জ উপজেলার মুরাদপুরের দুলাল মিয়া (২৭)। প্রায় তিন মাস আগে সুনামগঞ্জের ছাতকে বালুবাহী দুটি নৌকার সংঘর্ষে প্রাণ হারান তাঁর বড় ভাই হেলাল আহমদ (২৯)। আজ সকাল ১০টার দিকে সিলেট এম এ জি ওসমানী মেডিকেল কলেজ হাসপাতালের মর্গের সামনে দাঁড়িয়ে এ কথা জানান মৃত দুই ভাইয়ের ফুপাতো ভাই মো. শাহীন। শাহীন বলেন, দুলালের বড় ভাই হেলাল আহমদ প্রায় তিন মাস আগে দুর্ঘটনায় মারা যান। তিনি স্ত্রী ও দুই সন্তান রেখে যান। মাসখানেক আগে পরিবারের লোকজন হেলালের স্ত্রী শারমিন বেগমকে (২৫) বিয়ে দেন দুলাল মিয়ার সঙ্গে। বিয়ের দুই সপ্তাহ পর কাজের জন্য সিলেটে আসেন দুলাল। থাকতেন আম্বরখানা সাপ্লাই এলাকার ভাড়া বাসায়। আরও পড়ুন‌সিলেটে দুর্ঘটনায় মৃতের সংখ্যা বেড়ে ১৪ আজ ভোরে সিলেট নগরের আম্বরখানা থেকে ঢালাইয়ের কাজ করতে একটি পিকআপ ভ্যানে করে দুলালসহ অন্তত ৩০ জন নির্মাণশ্রমিক ওসমানীনগর উপজেলার গোয়ালাবাজারে যাচ্ছিলেন। পথে দক্ষিণ সুরমার নাজিরবাজারে ট্রাকের সঙ্গে পিকআপের মুখোমুখি সংঘর্ষে ১৪ জন নিহত হন। আরও পড়ুন‘ঢাকার দিক থেকে আসা ট্রাকটি ডান পাশে চলে এসেছিল’",Prothom Alo,https://www.prothomalo.com/bangladesh/district/bttu4flon2
‌সিলেটে দুর্ঘটনায় মৃতের সংখ্যা বেড়ে ১৪,"সিলেটে আজ বুধবার ভোরে ট্রাক ও পিকআপ ভ্যানের সংঘর্ষে মৃত মানুষের সংখ্যা বেড়ে ১৪ হয়েছে। তাঁদের সবার নাম-পরিচয় পেয়েছে পুলিশ।  নিহত ১৪ জন হলেন সুনামগঞ্জের দিরাই উপজেলার মো. সি‌জিল মিয়া (৫৫), এক‌লিম মিয়া (৫৫), হা‌রিছ মিয়া (৬৫), সৌরভ ‌মিয়া (২৭), সাজেদুর (৬০), বাদশা মিয়া (৩০), সাধু মিয়া (৫০), রশিদ মিয়া (৫০) ও মেহের (২৫); সুনামগঞ্জের শা‌ন্তিগঞ্জ উপজেলার শাহীন মিয়‌া (৪০), দুলাল মিয়া (২৬) ও আওলাদ হোসেন (৫০); হবিগঞ্জের চুনারুঘাটের আমিনা বেগম (৪৫) এবং নেত্রকোনা বারহাট্টার আওলাদ মিয়া (৪০)। সিলেটের কোতোয়ালি থানার ভারপ্রাপ্ত কর্মকর্তা (ওসি) মোহাম্মদ আলী মাহম‌ুদ বলেন, স্বজনদের মাধ্যমে নিহত ব্যক্তিদের নাম-পরিচয় জানা গেছে। মরদেহগুলো সিলেটের এম এ জি ওসমানী মেডিকেল কলেজ হাসপাতালের মর্গে রাখা হয়েছে। আইনি প্রক্রিয়া শেষে মরদেহগুলো পরিবারের কাছে হস্তান্তর করা হবে। আরও পড়ুন‘ঢাকার দিক থেকে আসা ট্রাকটি ডান পাশে চলে এসেছিল’ ‌সিলেট নগরের আম্বরখানা থেকে অন্তত ৩০ জন শ্রমিক ঢালাইকাজের জন্য পিকআপ ভ্যানে করে ওসমানীনগর উপজেলার গোয়ালাবাজারে যাচ্ছিলেন। পথে আজ ভোরে সিলেট-ঢাকা মহাসড়কের দক্ষিণ সুরমার নাজিরবাজারে দুর্ঘটনায় পড়েন তাঁরা। এতে ১৪ জন নিহত এবং ১০ জন আহত হয়েছেন।সিলেটের জেলা প্রশাসক মো. মজিবর রহমান বলেছেন, নিহত ব্যক্তিদের পরিবারকে ২০ হাজার এবং আহত ব্যক্তিদের পরিবারকে ১০ হাজার করে টাকা দেওয়া হয়েছে।",Prothom Alo,https://www.prothomalo.com/bangladesh/district/5hacw9hgqk
"সিলেটে দুর্ঘটনা
‘ঢাকার দিক থেকে আসা ট্রাকটি ডান পাশে চলে এসেছিল’","সিলেটের দক্ষিণ সুরমার নাজিরবাজারে আজ বুধবার ভোরে ট্রাক ও পিকআপ ভ্যানের সংঘর্ষে আহত পল্লব আহমদ (২৫) এখন হাসপাতালে ভর্তি। সিলেটের এম এ জি ওসমানী মেডিকেল কলেজ হাসপাতালে চিকিৎসাধীন অবস্থায় তিনি দুর্ঘটনার বর্ণনা দেন।পল্লব আহমদ বলেন, ‘ঢাকার দিক থেকে আসা ট্রাকটি যখন ডান পাশে এসে আমাদের পিকআপটিকে ধাক্কা দেয়, তখন খুব জোরে শব্দ হয়েছিল। ট্রাকটি দ্রুতবেগে আসছিল। মনে হয়, চালক ঘুমিয়ে গিয়েছিলেন। ধাক্কা খেয়ে আমাদের পিকআপটি উল্টে যায়। আমি মাথায় আঘাত পাই। এরপর আর কিছু মনে নেই।’ পল্লব নির্মাণশ্রমিক। তাঁর বাড়ি সুনামগঞ্জের দিরাই উপজেলার ভাটিপাড়ায়। তবে সিলেট নগরের সাপ্লাই এলাকায় থাকেন তিনি। সিলেট নগরের আম্বরখানা থেকে ওসমানীনগর উপজেলার গোয়ালাবাজারে তাঁরা অন্তত ৩০ জন শ্রমিক ঢালাইকাজের জন্য যাচ্ছিলেন। পথে সিলেট-ঢাকা মহাসড়কের দক্ষিণ সুরমার নাজিরবাজারে দুর্ঘটনায় পড়েন তাঁরা। এই দুর্ঘটনায় সকাল ৯টা পর্যন্ত ১৩ জনের মৃত্যুর খবর পাওয়া গেছে। দুর্ঘটনাস্থলে এক নারীসহ ১১ জন এবং হাসপাতালে নেওয়ার পর দুজন মারা যান। দুর্ঘটনায় আহত ১১ জনকে সিলেটের এম এ জি ওসমানী মেডিকেল কলেজ হাসপাতালে ভর্তি করা হয়েছে। আরও পড়ুনসিলেটে ট্রাক ও পিকআপ ভ্যানের সংঘর্ষে নিহত ১২ সিলেট মহানগর পুলিশের অতিরিক্ত উপকমিশনার (গণমাধ্যম) সুদীপ দাস বলেন, এখন পর্যন্ত ১৩ জনের মৃত্যুর তথ্য আছে তাঁর কাছে।",Prothom Alo,https://www.prothomalo.com/bangladesh/district/rj8v1nmxx8
সিলেটে ট্রাক ও পিকআপ ভ্যানের সংঘর্ষে নিহত ১২,"সিলেটে ট্রাক ও পিকআপ ভ্যানের মুখোমুখি সংঘর্ষে ১২ জন নিহত হয়েছেন। আজ বুধবার ভোরে সিলেটের দ‌ক্ষিণ সুরমার না‌জিরবাজার এলাকায় এ দুর্ঘটনা ঘটে। প্রথম আলোকে ১২ জনের মৃত্যুর খবর নি‌শ্চিত করেছেন সিলেট মহানগর পু‌লিশের দ‌ক্ষিণ সু‌রমা থানার ভারপ্রাপ্ত কর্মকর্তা (ওসি) মো. শামসুদ্দোহা।আবুল কাশেম নামের এক রাজ‌মিস্ত্রি বলেন, নিহত ব্যক্তিরা সবাই নির্মাণশ্রমিক। ওসি শামসুদ্দোজা বলেন, একটি ট্রাক ও একটি পিকআপ ভ্যানের সংঘর্ষে এ দুর্ঘটনা ঘটেছে। এ ঘটনায় ১২ জন নিহত হয়েছেন। আহত হয়েছেন আরও ১২ জন। তাঁদের সিলেট এম এ জি ওসমানী মে‌ডিকেল কলেজ হাসপাতালে পাঠানো হয়েছে।",Prothom Alo,https://www.prothomalo.com/bangladesh/district/z003otabeu
শখের মোটরসাইকেলে ছেলেকে হারানোর পর পাগলপ্রায় মা-বাবা,"মা–বাবা মোটরসাইকেল কিনে দিতে রাজি ছিলেন না। কিন্তু কিশোর সাব্বির আলম (১৭) নাছোড়বান্দা। ছেলের জেদে বাধ্য হয়ে মোটরসাইকেল কিনে দেন বাবা। এরপর ছয় মাসও যায়নি। শখের সেই মোটরসাইকেল দুর্ঘটনাতেই প্রাণ গেল সাব্বির আলম ও তাঁর বন্ধু হামিদের (১৭)। ছেলেকে হারিয়ে পাগলপ্রায় সাব্বিরের মা–বাবা। হামিদের বাড়িতেও চলছে মাতম।সাব্বিরদের বাড়ি টাঙ্গাইলের ঘাটাইল উপজেলার টেপিকুশারিয়া গ্রামে। সে ঘাটাইল জিবিজি সরকারি কলেজের উচ্চমাধ্যমিক দ্বিতীয় বর্ষের শিক্ষার্থী। তার বাবা মো. সুরুজ্জামান পেশায় রংমিস্ত্রি। মা গৃহিণী। সাব্বিরের বন্ধু হামিদ পার্শ্ববর্তী মানিকপুর গ্রামের রমজান আলীর ছেলে। সে ছনখোলা স্কুল অ্যান্ড কলেজের উচ্চমাধ্যমিক দ্বিতীয় বর্ষের শিক্ষার্থী।সাব্বিরের বাবা মো. সুরুজ্জামান কাঁদতে কাঁদতে প্রথম আলোকে বলেন, ‘ছেলেরে শখ পূরণ করতে মোটরসাইকেল কিইনা দিলাম, সেই মোটরসাইকেলেই তাঁর জীবন গেল।’ প্রত্যক্ষদর্শী ব্যক্তিরা জানিয়েছেন, গত রোববার সকালে সাব্বির তাঁর বন্ধু হামিদ ও সাদিককে নিয়ে মোটরসাইকেলে করে ঘুরতে বের হয়। তারা মধুপুরের রাবারবাগান এলাকায় ঘুরে বাড়ির দিকে ফিরছিল। পথে মধুপুরের মহিষমারা ইউনিয়নের হাজিবাড়ি মোড়ে পৌঁছালে মোটরসাইকেলটি নিয়ন্ত্রণ হারিয়ে সড়কের পাশে গাছের সঙ্গে ধাক্কা লাগে। এতে ঘটনাস্থলে সাব্বির ও হামিদ নিহত হয়। অপর বন্ধু সাদিক আহত হয়। তবে সে শঙ্কামুক্ত। আরও পড়ুনমোটরসাইকেল নিয়ে ঘুরতে বেরিয়ে দুর্ঘটনায় প্রাণ গেল ২ বন্ধুর মধুপুর থানায় আইনি প্রক্রিয়া শেষে রোববার সন্ধ্যায় সাব্বিরের লাশ টেপিকুশারিয়ায় তাদের গ্রামের বাড়িতে নেওয়া হয়। হামিদের লাশ নেওয়া হয় মানিকপুরের গ্রামের বাড়িতে। স্থানীয় ইউপি সদস্য রোকিবুল ইসলাম জানান, এ সময় উভয়ের বাড়িতে স্বজনদের কান্নার রোল পড়ে। উভয়ের বাড়িতে করুণ দৃশ্যের অবতারণা হয়। গ্রামের মানুষ তাদের লাশ দেখতে ভিড় করে। সন্ধ্যার পর জানাজা শেষে নিজ নিজ গ্রামে তাদের দাফন করা হয়।নিহত সাব্বিরের চাচা নুরুল ইসলাম বলেন, সাব্বির ছিল মা–বাবার বড় সন্তান। তার সাত বছর বয়সী আরেক ভাই রয়েছে। নিহত হামিদের ছোট এক বোন ও এক ভাই রয়েছে। ছোট ভাইটি মানসিক প্রতিবন্ধী। আরও পড়ুন৪৮ শতাংশ মৃত্যুর কারণ মোটরসাইকেল দুর্ঘটনা স্থানীয় লোকজন বলছেন, ঘাটাইল মধুপুর এলাকায় কিশোর মোটরসাইকেল ব্যবহারকারীর সংখ্যা অনেক বেড়ে গেছে। বেপরোয়াভাবে মোটরসাইকেল চালাতে গিয়ে তারা দুর্ঘটনার শিকার হচ্ছে। এসব নিয়ন্ত্রণে পুলিশের কঠোর ব্যবস্থা নেওয়া প্রয়োজন।ঘাটাইল থানা সূত্র জানায়, সাব্বির, হামিদ ছাড়াও গত ১৯ মাসে ঘাটাইলে অন্তত ১০ জন কিশোর-যুবক মোটরসাইকেল দুর্ঘটনায় নিহত হয়েছে। তারা সবাই বেপরোয়া গতিতে মোটরসাইকেল চালাতে গিয়ে নিয়ন্ত্রণ হারিয়ে দুর্ঘটনার শিকার হয়। গত ২৩ ফেব্রুয়ারি টাঙ্গাইল-ময়মনসিংহ সড়কের ঘাটাইল উপজেলার গুণগ্রামে দ্রুতগামী মোটরসাইকেলের সঙ্গে অজ্ঞাত একটি গাড়ির ধাক্কা লাগে। এতে ওই মোটরসাইকেল আরোহী সোনা মিয়া (২০), শামীম (২২) ও আলমগীর (৩০) ঘটনাস্থলেই নিহত হন। তাঁরা ঘাটাইলে একটি ওয়ার্কশপের শ্রমিক ছিলেন।  ২০২২ সালের ১২ ডিসেম্বর একই সড়কের ঘাটাইলের বানিয়াপাড়া এলাকায় দ্রুতগামী মোটরসাইকেলের সঙ্গে ট্রাকের ধাক্কা লাগে। এতে মোটরসাইকেলের আরোহী সাকিম হাসান (১৭) ও সুমন (১৬) ঘটনাস্থলেই নিহত হয়। তাঁরা দুজনেই ঘাটাইল গণ উচ্চবিদ্যালয় থেকে চলতি বছরের এসএসসি পরীক্ষার্থী ছিল। ২০২১ সালের ৮ নভেম্বর ঘাটাইলের ধলাপাড়া চেয়ারম্যানবাড়ির মোড়ে দ্রুতগামী মোটরসাইকেল নিয়ন্ত্রণ হারিয়ে গাছের সঙ্গে ধাক্কা লাগে। এতে তিনজন স্কুলছাত্র ঘটনাস্থলেই নিহত হয়। তারা হচ্ছে শরীফ (১৬) আবু বক্কর (১৭) ও সাইম (১৬)। এ ছাড়া প্রতিনিয়ত ঘটছে মোটরসাইকেল দুর্ঘটনা। যেসব দুর্ঘটনায় নিহত হওয়ার ঘটনা ঘটে না, তার রেকর্ড থানা পর্যন্ত আসে না বলে পুলিশের একটি সূত্র জানিয়েছে।পুলিশ বিভাগের একটি সূত্র জানায়, ঘাটাইলে অন্যান্য উপজেলার তুলনায় বেশি মোটরসাইকেল চললেও এখানে ট্রাফিক বিভাগের সার্জেন্টের পদে কোনো কর্মকর্তা নেই। ট্রাফিক বিভাগ একজন শহর উপপরিদর্শক (টিএসআই) ও তিনজন ট্রাফিক কনস্টেবল দিয়ে কার্যক্রম পরিচালনা করে। তাদের কার্যক্রম উপজেলা সদরের মধ্যেই সীমাবদ্ধ থাকে।সরকারি মাওলানা মোহাম্মদ আলী কলেজের সাবেক অধ্যক্ষ শামসুল হুদা বলেন, অভিভাবকদের সচেতন হতে হবে। স্কুল–কলেজপড়ুয়া সন্তানদের মোটরসাইকেল ব্যবহারে নিরুৎসাহিত করতে হবে। সেই সঙ্গে প্রশাসনের ভ্রাম্যমাণ আদালত পরিচালনা করতে হবে। আরও পড়ুনমোটরসাইকেল দুর্ঘটনায় মৃত্যুর সংখ্যা কেন বাড়ছে",Prothom Alo,https://www.prothomalo.com/bangladesh/district/a6wh19jfod
প্রাইভেট কারের ওপর বিলবোর্ড পড়ে মা-মেয়ের মৃত্যু,"প্রাইভেট কারের ওপর বিলবোর্ড পড়ে মা-মেয়ের মৃত্যু হয়েছে। আহত হয়েছেন গাড়ির চালক। আজ সোমবার সন্ধ্যায় ভারতের লক্ষ্ণৌতে একানা স্টেডিয়ামের বাইরে ২ নম্বর ফটকের বাইরে এ ঘটনা ঘটে। পুলিশ জানায়, সুশান্ত গলফ সিটি পুলিশ স্টেশন এলাকায় এ দুর্ঘটনা ঘটে। স্টেডিয়ামের ২ নম্বর ফটকের সামনে বিলবোর্ডটি ছিল। গোসাইগঞ্জ সহকারী পুলিশ কমিশনার (এএসপি) অমিত কুমাওয়াত বলেন, নিহত মা প্রীতি জাগ্গি (৩৮) ও তাঁর ১৫ বছর বয়সী মেয়ে অ্যাঞ্জেল গাজীপুর পুলিশ স্টেশন এলাকার ইন্দিরা নগর কলোনির বাসিন্দা।সুশান্ত গলফ সিটির স্টেশন হাউস অফিসার অতুল কুমার শ্রীবাস্তব বলেন, ওই মা-মেয়ে মলে যাওয়ার সময় দুর্ঘটনা ঘটে। এতে তাঁরা দুজনই ঘটনাস্থলে মারা যান। আর গাড়ির চালক সরতাজ (২৮) গুরুতর আহত হন। তাঁকে হাসপাতালে ভর্তি করা হয়েছে।",Prothom Alo,https://www.prothomalo.com/world/india/8vl0zp86hk
চালক বাবার লরির চাকায় প্রাণ গেল নিচে ঘুমিয়ে থাকা ছেলের,"কনটেইনারবাহী লরির নিচে ঘুমিয়ে ছিলেন ছেলে তন্ময় হোসেন (২১)। তাঁর বাবা লরির চালক মিজানুর রহমান তা জানতেন না। তিনি লরিটি চালিয়ে এগোতেই ছেলের চিৎকার শুনে থামান। কিন্তু এর আগেই সব শেষ হয়ে যায়।আজ সোমবার বিকেলে গাজীপুরের শ্রীপুর উপজেলার লোহাগাছ গ্রামের ভিকার ইলেকট্রনিকস কারখানার ভেতর এ দুর্ঘটনা ঘটে। মিজানুর রহমানের বাড়ি চাঁদপুর সদর উপজেলার হামান কদরী গ্রামে। ছয় মাস ধরে তিনি ছেলে তন্ময় হোসেনকে লরি চালানো শেখাচ্ছিলেন। ঘটনার পর বিলাপ করছিলেন মিজানুর রহমান। একপর্যায়ে তিনি বলেন, গতকাল রোববার রাতে চট্টগ্রাম থেকে একটি কারখানার কনটেইনারভর্তি মালামাল নিয়ে রওনা দেন তিনি। সহকারী হিসেবে সঙ্গে ছিলেন ছেলে তন্ময়। আজ (সোমবার) সকালে শ্রীপুরের কারখানাটিতে পৌঁছান।ঘটনার বর্ণনা দিয়ে মিজানুর রহমান বলেন, আজ বিকেলের মধ্যে লরি থেকে মালামাল নামিয়ে চট্টগ্রামের উদ্দেশে রওনা হওয়ার কথা। এর আগে কারখানার গেট পাস আনতে ছেলেকে পাঠান। একপর্যায়ে তিনি ঘুমিয়ে পড়েন। কোন সময় ছেলে এসে লরির নিচে ঘুমিয়ে পড়েছিলেন, তা তিনি টের পাননি। মিজানুর রহমান জেগে লরিটি কারখানা থেকে বের করার জন্য চালু করেন। একটু এগোতেই গাড়ির নিচ থেকে চিৎকার শুনতে পান। এরপর গাড়ি থামিয়ে নিচে নেমে দেখেন, চাকার নিচে পিষ্ট হয়েছেন তাঁর ছেলে।শ্রীপুর থানার উপপরিদর্শক তাজমুল করিম প্রথম আলোকে বলেন, লরির চাকায় পিষ্ট হয়ে ঘটনাস্থলেই ওই তরুণের মৃত্যু হয়। লাশটি স্বজনদের কাছে হস্তান্তর করা হয়েছে।",Prothom Alo,https://www.prothomalo.com/bangladesh/district/7qjrvpulnj
বাবার লাশ আনতে হাসপাতালে যাওয়ার পথে মোটরসাইকেলের চাপায় প্রাণ গেল ছেলের,"হাসপাতালে বাবার মৃত্যু সংবাদ শুনে লাশ আনতে যাওয়ার পথে মোটরসাইকেলের চাপায় মারা গেছেন সোলায়মান সরদার (২৮) নামের এক তরুণ। আজ সোমবার দুপুরে শরীয়তপুর-নড়িয়া সড়কের নরবালাখানা এলাকায় এ দুর্ঘটনা ঘটে। বেলা একটার দিকে শরীয়তপুর সদর হাসপাতালে চিকিৎসাধীন অবস্থায় ওই তরুণের বাবা সোহরাব সরদারের মৃত্যু হয়। তাঁদের বাড়ি নড়িয়া উপজেলার ভোজেশ্বর ইউনিয়নের চান্দনি এলাকায়। বাবার লাশ হাসপাতাল থেকে বাড়ি আনার জন্য তিনি শরীয়তপুর সদরে যাচ্ছিলেন। নড়িয়া থানার পুলিশ ও স্থানীয় লোকজনের সঙ্গে কথা বলে জানা গেছে, উপজেলার ভোজেশ্বর ইউনিয়নের চান্দনি গ্রামের বাসিন্দা সোহরাব সরদার বেশ কিছুদিন ধরে অসুস্থ ছিলেন। স্বজনেরা তাঁকে শরীয়তপুর সদর হাসপাতালে ভর্তি করেন। চিকিৎসাধীন অবস্থায় আজ বেলা একটার দিকে তিনি মারা যান। তাঁর মৃত্যুর খবর পেয়ে গ্রামের বাড়ি চান্দনি থেকে ছেলে সোলায়মান সরদার সদর হাসপাতালের দিকে রওনা দেন। শরীয়তপুর-নড়িয়া সড়কের নরবালাখানা এলাকায় গাড়ির জন্য অপেক্ষা করছিলেন তিনি। বেলা পৌনে দুইটার দিকে দ্রুতগতির একটি মোটরসাইকেল তাঁকে চাপা দেয়। এতে ঘটনাস্থলেই সোলায়মান প্রাণ হারান। স্থানীয় লোকজন তাঁর লাশ শরীয়তপুর সদর হাসপাতালে নিয়ে যান। স্থানীয় লোকজন ধাওয়া দিয়ে ওই মোটরসাইকেলের চালক সৌরভ দেবনাথকে শরীয়তপুর সদরের শাবনুর মার্কেট এলাকা থেকে আটক করেন। পরে তাঁকে নড়িয়া থানার পুলিশ হেফাজতে নেয়। দুর্ঘটনায় নিহত সোলায়মানের আত্মীয় ফরহাদ শেখ প্রথম আলোকে বলেন, সোলায়মান সংযুক্ত আরব আমিরাতে প্রবাসী ছিলেন। তাঁর বাবা অসুস্থ হয়ে হাসপাতালে চিকিৎসাধীন আছেন, এমন খবর পেয়ে সম্প্রতি তিনি দেশে আসেন। দুপুরে বাবার মৃত্যুর খবর পেয়ে বিচলিত হয়ে তিনি সদর হাসপাতালের উদ্দেশে রওনা দেন। হাসপাতালে যাওয়ার জন্য সড়কে গাড়ির অপেক্ষা করছিলেন। এমন সময়ই দুর্ঘটনাটি ঘটে। তিনি বলেন, ‘আমরা সোলায়মানের বাবার লাশ বাড়িতে নিয়ে এসেছি। আর সোলায়মানের লাশ ময়নাতদন্তের জন্য সদর হাসপাতালের মর্গে আছে। ময়নাতদন্ত শেষ হলে দুজনের জানাজা একসঙ্গে হবে। এরপর দুজনকে পারিবারিক কবরস্থানে দাফন করা হবে।’ নড়িয়া থানার ভারপ্রাপ্ত কর্মকর্তা (ওসি) হাফিজুর রহমান প্রথম আলোকে বলেন, মোটরসাইকেল চাপা দিয়ে এক ব্যক্তিকে মেরে ফেলা হয়েছে। স্থানীয় লোকজনের সহায়তায় মোটরসাইকেলের চালক সৌরভকে আটক করেছে পালং মডেল থানার পুলিশ। পরে তাঁকে নড়িয়া থানায় আনা হয়েছে। তাঁর বাড়ি নড়িয়ার মশুরা গ্রামে। তাঁর বিরুদ্ধে মামলা করা হবে।",Prothom Alo,https://www.prothomalo.com/bangladesh/district/34mabejopk
সড়কে থাকা মোটরসাইকেল নিয়ে দোকানের ভেতরে ঢুকে গেল ইটবোঝাই ট্রলি,"জয়পুরহাটের আক্কেলপুর উপজেলায় বাঁক ঘুরতে গিয়ে সড়কের ওপর থেকে একটি মোটরসাইকেল নিয়ে দোকানের ভেতরে ঢুকে পড়ে একটি ইটবোঝাই ট্রলি। আজ সোমবার বেলা সাড়ে ১১টার দিকে উপজেলা শহরের প্রাণিসম্পদ হাসপাতালের পাশে পশুর মোড়ে এ ঘটনা ঘটে। তবে এতে কোনো হতাহতের ঘটনা ঘটেনি।প্রত্যক্ষদর্শী ও পুলিশ সূত্রে জানা যায়, ইটবোঝাই ট্রলিটি বাইপাস সড়ক দিয়ে তিলকপুর সড়কের দিকে যাচ্ছিল। পশুর মোড়ে এসে বাঁক ঘুরতে গিয়ে ট্রলির ইঞ্জিনের সামনের দুই চাকা হঠাৎ ওপরের দিকে ওঠে যায়। সেখানে থাকা এক মোটরসাইকেল আরোহী দ্রুত মোটরসাইকেলটি রেখে নিরাপদ স্থানে চলে যান। মুহূর্তের মধ্যে ট্রলির সামনে মোটরসাইকেলটি আটকে ট্রলিটি সড়কের পাশের একটি দোকানে ঢুকে যায়। এতে বন্ধ থাকা দোকান ঘরটি ভেঙে যায় এবং দুমড়েমুচড়ে গেছে মোটরসাইকেলটি। এ ঘটনার পর ট্রলির চালক ও তাঁর সহকারী পালিয়ে গেছেন। দুপুরের পর পুলিশ এসে ইটবোঝাই ট্রলিটি থানায় নিয়ে গেছে। দুমড়েমুচড়ে যাওয়া মোটরসাইকেলের আরোহী কামরুল ইসলাম প্রথম আলোকে বলেন, ‘আমি মোটরসাইকেল নিয়ে পৌরসভা কার্যালয়ের দিকে যাচ্ছিলাম। পশুর মোড়ে ইটবোঝাই ট্রলিটি বাঁক ঘোরার সময় হঠাৎ ট্রলির ইঞ্জিনের সামনের চাকা ওপরে উঠে যায়। এটি দেখে দ্রুত মোটরসাইকেলটি সড়কের পাশে রেখে নিরাপদ স্থানে চলে যাই। মুহূর্তেই ইটবোঝাই ট্রলিটি আমার মোটরসাইকেলটি টেনে নিয়ে দোকান ঘরে ঢুকে পড়ল। অল্পের জন্য প্রাণে বেঁচে গেছি।’পশুর মোড়ের দোকানি বিপুল হোসেন প্রথম আলোকে বলেন, মোড়ের পূর্বপাশে পানের দোকানটি বন্ধ ছিল। যেভাবে ইটবোঝাই ট্রলিটি দোকানের ভেতরে ঢুকে গেছে, দোকানে দোকানি থাকলে প্রাণহানির আশঙ্কা থাকত। পশুর মোড়ের বাসিন্দা শহিদুল ইসলাম বলেন, এই মোড়ে সড়কের দুই পাশে দোকান ঘর। মোড়ে একটি বড় গাছ আছে। এ কারণে কোনো যানবাহন বাঁক নেওয়ার সময় এখানে প্রায়ই দুর্ঘটনা ঘটে। সড়কটি প্রশস্ত করা গেলে বাইপাস সড়ক দিয়ে যানবাহন চলাচল সুবিধা হতো।দুর্ঘটনাকবলিত ট্রলিটি থানায় আনা হয়েছে বলে জানিয়েছেন আক্কেলপুর থানার ভারপ্রাপ্ত কর্মকর্তা আবু বকর সিদ্দিক। তিনি বলেন, পালিয়ে যাওয়া ট্রলির চালক ও তাঁর সহকারীকে শনাক্তের চেষ্টা চলছে। এ ঘটনায় আইনি ব্যবস্থা নেওয়া হবে।",Prothom Alo,https://www.prothomalo.com/bangladesh/district/pcke9wrv4z
নওগাঁয় ট্রাক ও অটোরিকশার সংঘর্ষে চারজন নিহত,"নওগাঁর মহাদেবপুরে ট্রাকের সঙ্গে সিএনজিচালিত অটোরিকশার সংঘর্ষে চারজন নিহত হয়েছেন। এ ঘটনায় একজন আহত হয়েছেন। আজ সোমবার দুপুরে মহাদেবপুর উপজেলার হাট-চকগৌরি বাজার এলাকায় নওগাঁ-রাজশাহী মহাসড়কে এ দুর্ঘটনা ঘটে।নিহত ব্যক্তিদের মধ্যে তিনজনের নাম-পরিচয় নিশ্চিত করেছে পুলিশ। তাঁরা হলেন অটোরিকশার চালক নওগাঁ সদর উপজেলার চকপাথুরিয়া গ্রামের পাপ্পু সরদার (৫০), সিরাজগঞ্জ সদর উপজেলার খলিশাকুড়ী গ্রামের নাজমুল ইসলাম (২২) ও একই উপজেলার সাটিকাবাড়ী গ্রামের তানভীর আহমেদ চৌধুরী (২৪)। মহাদেবপুর থানার পুলিশ ও প্রত্যক্ষদর্শী সূত্রে জানা যায়, আজ দুপুর দেড়টার দিকে মহাদেবপুর উপজেলার হাট-চকগৌরি বাজার এলাকায় নওগাঁগামী অটোরিকশার সঙ্গে বিপরীতমুখী ট্রাকের সংঘর্ষ হয়। সংঘর্ষে ঘটনাস্থলেই অটোরিকশার তিন আরোহী মারা যান। আহত দুজনকে উদ্ধার করে হাসপাতালে নেওয়ার পথে আরেকজনের মৃত্যু হয়। আহত একজনের অবস্থা আশঙ্কাজনক হওয়ায় তাঁকে রাজশাহী মেডিকেল কলেজ হাসপাতালে পাঠানো হয়।মহাদেবপুর থানার ভারপ্রাপ্ত কর্মকর্তা (ওসি) মোজাফফর হোসেন দুর্ঘটনায় চারজনের মৃত্যুর খবরের সত্যতা নিশ্চিত করেন। তিনি বলেন, আহত একজন রাজশাহীতে চিকিৎসাধীন। হতাহত সবাই অটোরিকশার যাত্রী। লাশগুলো নওগাঁ সদর হাসপাতালের মর্গে রাখা হয়েছে।",Prothom Alo,https://www.prothomalo.com/bangladesh/district/5tdyh8t6tq
অসুস্থ স্ত্রীকে দেখে কর্মস্থলে ফেরার পথে দুর্ঘটনায় স্বামী নিহত,"ফেনীর ছাগলনাইয়া উপজেলায় সড়ক দুর্ঘটনায় এক মোটরসাইকেলচালক নিহত হয়েছেন। তাঁর নাম মজনু মজুমদার (৩৫)। তিনি ফেনী কম্পিউটার ইনস্টিটিউটের প্রধান সহকারী ও চট্টগ্রামের ফটিকছড়ি উপজেলার শান্তির হাট এলাকার বাসিন্দা ছিলেন। আজ সোমবার সকাল ৯টার দিকে ফেনী-ছাগলনাইয়া সড়কের কালারপুল এলাকায় এ দুর্ঘটনা ঘটে। এতে ঘটনাস্থলেই মারা যান তিনি। পুলিশ ও স্থানীয় লোকজন বলেন, সকালে কালারপুল এলাকায় ফেনী থেকে আসা দ্রুতগতির একটি সিএনজিচালিত অটোরিকশার সঙ্গে বিপরীত দিক থেকে আসা মোটরসাইকেলের মুখোমুখি সংঘর্ষ হয়। এতে মোটরসাইকেল থেকে ছিটকে পড়েন মজনু মজুমদার। স্থানীয় লোকজন ছাগলনাইয়া উপজেলা স্বাস্থ্য কমপ্লেক্সে নেওয়ার পথে তিনি মারা যান। ফেনী কম্পিউটার ইনস্টিটিউটের অধ্যক্ষ মো. মাজাহারুল ইসলাম চৌধুরী বলেন, ১০ বছর ধরে মজনু ওই প্রতিষ্ঠানে কর্মরত ছিলেন। তিনি ইনস্টিটিউটের ডরমিটরিতে থাকতেন। গতকাল রোববার বিকেলে স্ত্রীর অসুস্থতার খবর পেয়ে তিনি ফটিকছড়ির শান্তির হাট এলাকায় নিজ বাড়িতে গিয়েছিলেন। সেখান থেকে আজ সকালে কর্মস্থলে ফিরছিলেন তিনি। ছাগলনাইয়া থানার ভারপ্রাপ্ত কর্মকর্তা (ওসি) সুদ্বীপ রায় বলেন, লাশ ময়নাতদন্তের জন্য ফেনী জেনারেল হাসপাতালের মর্গে পাঠানো হবে।",Prothom Alo,https://www.prothomalo.com/bangladesh/district/816jrn6ks3
মোটরসাইকেল নিয়ে ঘুরতে বেরিয়ে দুর্ঘটনায় প্রাণ গেল ২ বন্ধুর,"টাঙ্গাইলের মধুপুর উপজেলায় গাছের সঙ্গে ধাক্কা লেগে মোটরসাইকেল আরোহী দুই বন্ধু নিহত হয়েছেন। আজ রোববার দুপুরে উপজেলার মহিষমারা ইউনিয়নের গারোবাজার এলাকায় এ দুর্ঘটনা ঘটে।নিহত ওই দুই বন্ধুর নাম সাব্বির আলম (১৮) ও মো. হাবিব (১৭)। তাঁদের মধ্যে সাব্বির টাঙ্গাইলের ঘাটাইল উপজেলার টেপি কুশারিয়া গ্রামের মো. সুরুজ আলীর ছেলে এবং হাবিব একই গ্রামের রমজান আলীর ছেলে। এ ঘটনায় সাদিক নামের আরও এক তরুণ আহত হয়েছেন। তাঁকে মধুপুর উপজেলা স্বাস্থ্য কমপ্লেক্সে ভর্তি করা হয়েছে। আরও পড়ুনমোটরসাইকেল দুর্ঘটনায় মৃত্যুর সংখ্যা কেন বাড়ছে আরও পড়ুন৪৮ শতাংশ মৃত্যুর কারণ মোটরসাইকেল দুর্ঘটনা মধুপুর থানার ভারপ্রাপ্ত কর্মকর্তা (ওসি) মাজহারুল ইসলাম বলেন, তিন বন্ধু মোটরসাইকেল নিয়ে ঘুরতে বের হয়েছিলেন। দুপুর ১২টার দিকে গারোবাজার হাজি বাড়ির মোড় এলাকায় তাঁদের মোটরসাইকেলটি নিয়ন্ত্রণ হারিয়ে রাস্তার পাশে গাছের সঙ্গে ধাক্কা লাগে। এতে মোটরসাইকেলটি দুমড়েমুচড়ে যায় এবং ঘটনাস্থলেই সাব্বির ও হাবিব নিহত হন। গুরুতর আহত অবস্থায় সাদিক নামের একজনকে উদ্ধার করে উপজেলা স্বাস্থ্য কমপ্লেক্সে ভর্তি করা হয়েছে। আরও পড়ুনসড়ক দুর্ঘটনায় মৃত্যু বেশি শিক্ষার্থীদের ওসি মাজহারুল ইসলাম আরও বলেন, নিহত দুজনের লাশ উদ্ধার করে থানায় এনে রাখা হয়েছে। আইনি প্রক্রিয়া শেষে লাশ স্বজনদের কাছে হস্তান্তর করা হবে। আরও পড়ুন৪ বছরের মধ্যে সড়কে সর্বোচ্চ মৃত্যু ",Prothom Alo,https://www.prothomalo.com/bangladesh/district/quq63tqk8j
যাত্রাবাড়ীতে সড়ক দুর্ঘটনায় যুবক নিহত,"রাজধানীর যাত্রাবাড়ীর জনপদ এলাকায় সড়ক দুর্ঘটনায় জাকির হোসেন (৩০) নামের এক যুবক নিহত হয়েছেন। গতকাল শনিবার দিবাগত রাত তিনটার দিকে এ ঘটনা ঘটে। তবে কীভাবে দুর্ঘটনা ঘটেছে, তা জানা যায়নি। গাড়িটিও চিহ্নিত করতে পারেনি পুলিশ। পুলিশ জানায়, গুরুতর আহত অবস্থায় স্থানীয় লোকজন জাকির হোসেনকে উদ্ধার করে সিএনজিচালিত একটি অটোরিকশায় করে ঢাকা মেডিকেল কলেজ হাসপাতালে নিয়ে আসেন। অটোরিকশার চালক মো. সেলিম বলেন, তিনি জাকির হোসেনকে ঢাকা মেডিকেলের জরুরি বিভাগে নিয়ে গেলে চিকিৎসক পরীক্ষা–নিরীক্ষার পর আজ রোববার ভোর পাঁচটায় মৃত ঘোষণা করেন। তবে কোন গাড়ির সঙ্গে বা কীভাবে দুর্ঘটনাটি ঘটেছে, সে বিষয়ে তিনি কিছুই জানতে পারেননি। দুর্ঘটনার সংবাদ শুনে হাসপাতালে ছুটে আসেন জাকির হোসেনের বোন বেলী আক্তার। তিনি বলেন, ‘আমাকে একজন ব্যক্তি ফোন করে জানিয়েছেন, আপনার ভাই অ্যাক্সিডেন্ট করেছে। পরে আমি হাসপাতালে এসে তার মৃতদেহ দেখতে পাই।’পারিবারিক সূত্র জানায়, জাকির নারায়ণগঞ্জের সিদ্ধিরগঞ্জ উপজেলার দক্ষিণ কদমতলীর মৃত আবদুল আজিজের ছেলে। এক ভাই ও এক বোনের মধ্যে তিনি ছিলেন বড়। ঢাকা মেডিকেল কলেজ হাসপাতাল পুলিশ ফাঁড়ির পরিদর্শক মো. বাচ্চু মিয়া বলেন, মৃতদেহটি হাসপাতালের মর্গে রাখা হয়েছে। বিষয়টি যাত্রাবাড়ী থানাকে জানানো হয়েছে।",Prothom Alo,https://www.prothomalo.com/bangladesh/capital/32rhx4xw6p
দাওয়াত থেকে ফেরার পথে দুর্ঘটনায় দুই বন্ধুর মৃত্যু,"বন্ধু মো. সুমনকে সঙ্গে নিয়ে মামাতো বোনের বাসায় দাওয়াতে গিয়েছিলেন মো. সজীব আলম। সেখান থেকে বাসায় ফেরার পথে তাঁদের বহনকারী অটোরিকশাকে একটি লরি চাপা দেয়। এতে দুই বন্ধুই নিহত হন। আহত হন অটোরিকশাচালক ও সজীবের মামা।গতকাল শুক্রবার দিবাগত রাত সাড়ে ১২টার দিকে চট্টগ্রাম নগরে টোল সড়কের পুলিশ বক্স এলাকায় এ দুর্ঘটনা ঘটে। সজীব (২২) ও সুমনের (২২) বাড়ি নগরের দক্ষিণ পতেঙ্গার নাজিরপাড়া এলাকায়। তাঁরা চট্টগ্রাম নগরের একটি বেসরকারি পলিটেকনিক ইনস্টিটিউটের ছাত্র ছিলেন।সজীবের চাচাতো ভাই মো. নাছির উদ্দিন প্রথম আলোকে জানান, তাঁদের এক আত্মীয় সম্প্রতি কাতার থেকে দেশে এসেছেন। এ উপলক্ষে নগরের দক্ষিণ কাট্টলী এলাকায় মামাতো বোনের বাসায় দাওয়াত ছিল। সজীবদের পরিবারের প্রায় ২৫ জন দাওয়াতে যান। দাওয়াত শেষে ফেরার পথে এ দুর্ঘটনা ঘটে। দুর্ঘটনায় সজীবের মামা জাহাঙ্গীর আলম গুরুতর আহত হয়ে বর্তমানে নগরের পাঁচলাইশের একটি বেসরকারি হাসপাতালে চিকিৎসাধীন আছেন বলে জানান নাছির উদ্দিন। নগরের হালিশহর থানার উপপরিদর্শক (এসআই) মো. রুহুল আমিন প্রথম আলোকে বলেন, অটোরিকশাকে চাপা দিয়ে লরিচালক পালিয়ে যান। অটোরিকশাচালক চিকিৎসাধীন আছেন। তিনি এখনো অচেতন থাকায় কীভাবে দুর্ঘটনা ঘটেছে, তা জানা যায়নি।",Prothom Alo,https://www.prothomalo.com/bangladesh/nl1k5jfa5v
জেব্রা ক্রসিং সম্পর্কে জানেন না রাজধানীর অনেক মানুষ,"ঢাকা মহানগরে বসবাসকারী অনেক মানুষ জেব্রা ক্রসিং সম্পর্কে জানেন না। কেবল জেব্রা ক্রসিং নয়; ট্রাফিক আইন সম্পর্কে অনেকেই সচেতন নন। তবে সড়ক দুর্ঘটনা রোধে ঢাকা মহানগরের স্কুলগামী শিক্ষার্থীদের ট্রাফিক আইন সম্পর্কে সচেতন করার উদ্যোগ নিয়েছে ঢাকা মহানগর পুলিশ (ডিএমপি) ও জাপানের সহযোগিতা সংস্থা জাইকা। রাজধানীর মিন্টো রোডে আজ শনিবার ডিএমপির গণমাধ্যম ও জনসংযোগ বিভাগের কার্যালয়ে ডিএমপি ও জাইকার কর্মকর্তারা এসব তথ্য জানান। পথচারী পারাপারের জন্য ব্যস্ত রাস্তায় সাদা-কালো ডোরা চিহ্নিত নির্দিষ্ট অংশ জেব্রা ক্রসিং নামে পরিচিত। ডিএমপি ও জাইকা সমন্বিতভাবে নিরাপদ সড়ক নিশ্চিত করতে ঢাকা রোড ট্রাফিক সেফটি প্রজেক্ট (ডিআরএসপি) নামে তিন বছর মেয়াদি একটি প্রকল্প হাতে নিয়েছে।ডিআরএসপির জনসংযোগ কর্মকর্তা সামনুম সুলতানা সাংবাদিকদের বলেন, ‘এই ঢাকায় বহু মানুষ জানেন না, জেব্রা ক্রসিং বিষয়টি কী। মানুষকে যদি ট্রাফিক আইন সম্পর্কে সচেতন না করে তোলা যায়, তাহলে কীভাবে আইন মানবেন? ডিএমপি এবং জাইকা নিরাপদ সড়ক নিশ্চিত করতে নানামুখী উদ্যোগ হাতে নিয়েছে।’ ডিআরএসপির কর্মকর্তা সামনুম সুলতানা আরও বলেন, নিরাপদ সড়ক নিশ্চিত করতে যৌথভাবে প্রচারণা চালানো হবে। ঢাকা মহানগরের কোথায় কোথায় সড়ক দুর্ঘটনা বেশি, সেগুলো চিহ্নিত করে প্রয়োজনীয় ব্যবস্থা নেওয়া হবে।এদিকে ডিআরএসপির পক্ষ থেকে জানানো হয়েছে, নিরাপদ সড়কের জন্য ‘জার্নালিস্ট ক্লাব’ গঠন করা হবে।সংবাদ সম্মেলনে আরও বক্তব্য দেন জাইকার ডেপুটি প্রজেক্ট লিডার ইরিয়া, পরামর্শক সুজানা আকিকো হোসাইন, জনসংযোগ কর্মকর্তা সুজি মোরা ও ডিএমপির অতিরিক্ত উপকমিশনার (এডিসি) কে এন রায় নিয়তি।",Prothom Alo,https://www.prothomalo.com/bangladesh/capital/aymo7drpw1
অটোরিকশার চাকার সঙ্গে ওড়না পেঁচিয়ে প্রাণ গেল পোশাককর্মীর,"নারায়ণগঞ্জের সিদ্ধিরগঞ্জে ব্যাটারিচালিত অটোরিকশার চাকার সঙ্গে ওড়না পেঁচিয়ে ফাঁস লেগে এক পোশাককর্মীর প্রাণ গেছে। আজ শনিবার সকাল ৮টার দিকে এ দুর্ঘটনা ঘটে। প্রথম আলোকে এ তথ্য নিশ্চিত করেছেন সিদ্ধিরগঞ্জ থানার ভারপ্রাপ্ত কর্মকর্তা মো. গোলাম মোস্তফা।নিহত পোশাককর্মীর নাম নার্গিস আক্তার (৩০)। সিদ্ধিরগঞ্জের এপিক গার্মেন্টসে কাজ করতেন। গ্রামের বাড়ি চাঁদপুরে। ওসি গোলাম মোস্তফা বলেন, সকাল ৮টার দিকে একটি ব্যাটারিচালিত অটোরিকশায় করে নার্গিস কর্মস্থলে যাচ্ছিলেন। তবে অসাবধানতায় একপর্যায়ে গাড়ির চাকার সঙ্গে ওড়না পেঁচিয়ে তাঁর গলায় ফাঁস লাগে। একই সঙ্গে তিনি মাথায় আঘাত হন। পরে তাঁকে ঢাকা মেডিকেল কলেজ হাসপাতালে নেওয়া হলে চিকিৎসক মৃত ঘোষণা করেন।",Prothom Alo,https://www.prothomalo.com/bangladesh/district/4fpf11oecw
লালমনিরহাটে পাথরবোঝাই ট্রাকের ধাক্কায় প্রাণ গেল অটোরিকশার দুই যাত্রীর,"লালমনিরহাটের কালীগঞ্জে পাথরবোঝাই ট্রাকের ধাক্কায় সিএনজিচালিত অটোরিকশার দুই যাত্রী নিহত হয়েছেন। গতকাল বৃহস্পতিবার রাত ১০টার দিকে লালমনিরহাট-পাটগ্রাম-বুড়িমারী মহাসড়কের কালীগঞ্জের কাকিনার কবিবাড়ি এলাকায় এ দুর্ঘটনা ঘটে।নিহত দুজন হলেন পাটগ্রাম উপজেলার বেলতলি (রহমতপাড়ার) এলাকার আবদুল গফুরের ছেলে রফিকুল ইসলাম (৩৮) ও একই উপজেলার চিলার বাজারের আতিকুল ইসলামের ছেলে মিজানুর রহমান (৩২)। পুলিশ ও এলাকাবাসী সূত্রে জানা যায়, বিভাগীয় শহর রংপুর থেকে ১০ জন যাত্রী নিয়ে থ্রি হুইলার অটোরিকশাটি (স্থানীয়ভাবে মাহিন্দ্রা নামে পরিচিত) লালমনিরহাটের কালীগঞ্জের কাকিনায় পৌঁছায়। এ সময় লালমনিরহাটের পাটগ্রামের বুড়িমারী স্থলবন্দর ছেড়ে আসা পাথরবোঝাই একটি ট্রাক অটোরিকশাকে সজোরে ধাক্কা দেয়। এতে দুমড়েমুচড়ে যাওয়া অটোরিকশার দুই যাত্রী রফিকুল ইসলাম ও মিজানুর রহমান ঘটনাস্থলেই নিহত হন। পরে গুরুতর আহত অবস্থায় এলাকার লোকজন সাত যাত্রীকে উদ্ধার করে চিকিৎসার জন্য রংপুর মেডিকেল কলেজ হাসপাতালে পাঠান। কালীগঞ্জ থানার ভারপ্রাপ্ত কর্মকর্তার (ওসি) দায়িত্বে থাকা পুলিশ পরিদর্শক (তদন্ত) হাবিবুর রহমান বলেন, সড়ক দুর্ঘটনায় দুজন নিহত ও অন্যরা আহত হওয়ার ঘটনায় কালীগঞ্জ থানায় গত শুক্রবার রাতেই সংশ্লিষ্ট আইনে একটি মামলা হয়েছে। পাথরবোঝাই ট্রাকটিকে আটক করা সম্ভব হয়নি। অনুসন্ধান ও তদন্ত চলছে।",Prothom Alo,https://www.prothomalo.com/bangladesh/district/hbmlvzi391
"মোটরসাইকেল থেকে ছিটকে পড়ে মৃত্যু, ছিল না হেলমেট","রাজশাহীর পুঠিয়া উপজেলায় সড়ক দুর্ঘটনায় নাবিল ইসলাম ওরফে আনন্দ (১৭) নামের এক কলেজশিক্ষার্থী নিহত হয়েছে। আজ শুক্রবার সকালে ঢাকা-রাজশাহী মহাসড়কের বানেশ্বর বাজার ক্লিনিকের সামনে এ দুর্ঘটনা ঘটে। পরে রাজশাহী মেডিকেল কলেজ হাসপাতালে চিকিৎসাধীন অবস্থায় সকাল ১০টার দিকে ওই শিক্ষার্থীর মৃত্যু হয়। নাবিব ইসলাম উপজেলার বানেশ্বর ইউনিয়নের রঘুরামপুর গ্রামের নজরুল ইসলামের ছেলে। সে বানেশ্বর সরকারি ডিগ্রি কলেজের উচ্চমাধ্যমিক প্রথম বর্ষের শিক্ষার্থী ছিল। প্রত্যক্ষদর্শীর বরাত দিয়ে পুলিশ জানায়, আজ সকালে বাড়ি থেকে বাবার মোটরসাইকেল নিয়ে রাজশাহী শহরের দিকে যাচ্ছিল নাবিল। বানেশ্বর এলাকায় গিয়ে নাবিল মোটরসাইকেল থেকে ছিটকে রাস্তায় আছড়ে পড়ে। এ সময় তাঁর মাথা থেঁতলে যায়। পড়ে গিয়ে নাবিল সামনে দাঁড়িয়ে থাকা একটি ট্রাকের নিচে চলে যায়। দুর্ঘটনায় সময় তার মাথায় হেলমেট ছিল না। স্থানীয় লোকজন তাকে উদ্ধার করে রাজশাহী মেডিকেল কলেজ হাসপাতালে পাঠান। সেখানে চিকিৎসাধীন অবস্থায় সকাল ১০টার দিকে সে মারা যায়। পবা হাইওয়ে (শিবপুরহাট) থানার ভারপ্রাপ্ত কর্মকর্তা (ওসি) মোফাক্কারুল ইসলাম প্রথম আলোকে বলেন, তাঁরা তদন্ত করে জানতে পেরেছেন, নাবিলের মাথায় হেলমেট ছিল না। সে তার বাবার মোটরসাইকেল চালাচ্ছিল। গতি ছিল বেপরোয়া। মোটরসাইকেল থেকে ছিটকে পড়েছিল সে। স্বজনদের আবেদনের পরিপ্রেক্ষিতে ময়নাতদন্ত ছাড়াই লাশ হস্তান্তর করা হয়েছে।ওসি আরও বলেন, তাঁরা প্রায় প্রতিদিনই হেলমেট ছাড়া মোটরসাইকেল আরোহী পান। তাঁদের সতর্ক করে মামলাও করা হয়। কিন্তু সড়ক দুর্ঘটনা কমছে না। গত মে মাসে হেলমেটের জন্য প্রায় ৫০টি মামলা করা হয়েছে বলে তিনি জানান।",Prothom Alo,https://www.prothomalo.com/bangladesh/district/ckem07ttqv
স্ত্রী ও দুই ছেলেকে হারিয়ে ছোট মেয়েকে সান্ত্বনা দেওয়ার ভাষা খুঁজছেন শফি,"তিন ছেলেমেয়ে নিয়ে সুখের সংসার ছিল মো. শফির। ছোট ছেলের এসএসসি পরীক্ষা শেষ। তাই মায়ের সঙ্গে সিএনজিতে করে নানাবাড়িতে যাচ্ছিল দুই ভাই ও ছোট বোন। কিন্তু সে যাত্রাই তাদের শেষযাত্রা হবে, তা কে জানত!গতকাল বৃহস্পতিবার সন্ধ্যায় চট্টগ্রামের পটিয়া থেকে আনোয়ারা যাওয়ার সময় উপজেলার ডাকপাড়া এলাকায় সড়ক দুর্ঘটনায় মারা যান মো. শফির স্ত্রী কোহিনূর আক্তার এবং তাঁর দুই ছেলে মো. ওহিদুল ইসলাম (১৯) ও মো. মিরাজ (১৬)। একটি বাসের ধাক্কায় তাঁদের বহনকারী সিএনজিচালিত অটোরিকশাটিকে দুমড়েমুচড়ে দেয়। এ ঘটনায় আহত তাঁর ছোট মেয়ে সুমাইয়া (৯) চট্টগ্রামের একটি বেসরকারি হাসপাতালে চিকিৎসাধীন। স্ত্রীসহ পরিবারের তিন সদস্যকে হারিয়ে ভেঙে পড়েছেন মো. শফি। আরও পড়ুনদুই সন্তানকে নিয়ে বাবার বাসায় যাচ্ছিলেন শাহিনুর, বাসের ধাক্কায় বাঁচল না কেউ ২০০১ সালে আনোয়ারা উপজেলার কোহিনূর আকতারের সঙ্গে পটিয়া উপজেলার মো. শফির বিয়ে হয়। মাহিন্দ্রা গাড়ি চালিয়ে জীবিকা নির্বাহ করেন মো. শফি। তিনি বলেন, ‘বড় ছেলে ওহিদুল এ বছর স্নাতক প্রথম বর্ষে ভর্তি হয়েছিল। সংসারের খরচ চালাতে টিউশনি করিয়ে আমাকে সাহায্য করত সে। দুই ছেলে নিয়ে আমার ও আমার স্ত্রীর অনেক স্বপ্ন ছিল। বাপের বাড়িতে গেলে ছেলেমেয়েরা কোথায় খাবে—এ চিন্তা করে সে সবাইকে সঙ্গে নিয়ে যাচ্ছিল। আমার সব স্বপ্ন শেষ হয়ে গেল। ছোট মেয়েটা হাসপাতালে ভর্তি। তাকে কীভাবে সান্ত্বনা দেব?’গতকাল দিবাগত রাত একটার সময় আনোয়ারা থানার মাঠে স্ত্রীর লাশ নিয়ে অপেক্ষা করছিলেন মো. শফি। আনোয়ারা থানার কাজ শেষ করে চট্টগ্রাম মেডিকেল কলেজ হাসপাতালে দুই ছেলের লাশ নিতে যেতে হবে তাঁকে। ২৯ বছর ধরে গাড়ি চালাচ্ছি আমি। কোনো দিন আমার হাতে একটা সাপও মরেনি। আর আজ সড়ক দুর্ঘটনায় আমার সাজানো বাগান ভেঙে তছনছ হয়ে গেল।মো. শফি,  কোহিনূর আক্তারের বোন রাশেদা আকতার বলেন, ‘বোনের বড় ছেলে মারা যাওয়ার আগে আশপাশের লোকজনকে বাড়ির ফোন নম্বর দিয়ে যায়। খবর পেয়ে আমি ফোন করে শফিকে হাসপাতালে যেতে বলি। তিনি তখনো স্ত্রী–সন্তানদের মৃত্যুর খবর জানতেন না।’আক্ষেপ করে মো. শফি বলেন, ‘২৯ বছর ধরে গাড়ি চালাচ্ছি আমি। কোনো দিন আমার হাতে একটা সাপও মরেনি। আর আজ সড়ক দুর্ঘটনায় আমার সাজানো বাগান ভেঙে তছনছ হয়ে গেল।’",Prothom Alo,https://www.prothomalo.com/bangladesh/district/vfwi6xupdz
যাত্রাবাড়ীতে আলাদা দুটি সড়ক দুর্ঘটনায় নিহত ২,"রাজধানীর যাত্রাবাড়ীতে আলাদা দুটি সড়ক দুর্ঘটনায় দুজন নিহত হয়েছেন। আজ শুক্রবার ভোর ও গতকাল বৃহস্পতিবার দিবাগত রাতে পৃথক দুর্ঘটনা দুটি ঘটে। নিহত দুজন হলেন—মিরাজ মিয়া (২৫) ও মো. সেলিম (২৩)। দুজনের লাশ ময়নাতদন্তের জন্য ঢাকা মেডিকেল কলেজের মর্গে রাখা হয়েছে।যাত্রাবাড়ী থানার উপপরিদর্শক মো. তুহিন মিয়া বলেন, আজ ভোর পৌনে পাঁচটার দিকে যাত্রাবাড়ী চৌরাস্তা মোড় এলাকায় একটি বাস পথচারী মিরাজ মিয়াকে পেছন থেকে চাপা দেয়। পরে আহত অবস্থায় তাঁকে উদ্ধার করে ঢাকা মেডিকেল কলেজ হাসপাতালের জরুরি বিভাগে নেওয়া হয়। সেখানে কর্তব্যরত চিকিৎসক জানান, হাসপাতালে নেওয়ার আগেই তাঁর মৃত্যু হয়েছে। নিহত মিরাজ একটি পোশাক কারখানায় কাজ করতেন। তিনি চাঁদপুর জেলার মো. লোকমান মিয়ার ছেলে। এদিকে ঢাকা মেডিকেল কলেজ হাসপাতাল সূত্রে জানা গেছে, গতকাল দিবাগত রাত দুইটার দিকে যাত্রাবাড়ীর মাতুয়াইলের হাসেম সড়কে যাত্রীবাহী একটি বাস একটি রিকশাকে ধাক্কা দেয়। এতে রিকশার দুই যাত্রী সেলিম ও সাদ্দাম রাস্তায় পড়ে যান। তাঁদের আহত অবস্থায় উদ্ধার করে হাসপাতালে আনা হয়। কর্তব্যরত চিকিচিৎসক সেলিমকে মৃত ঘোষণা করেন। সাদ্দাম প্রাথমিক চিকিৎসা নিয়েছেন। সেলিম নিহত হওয়ার খবর পেয়ে হাসপাতালে ছুটে আসেন সময় পরিবহনের বাসচালক মো. সজীব। তিনি বলেন, সেলিম পেশায় বাসচালক আর সাদ্দাম তাঁর সহকারী হিসেবে কাজ করেন। রাতে বাস বন্ধ করে তাঁরা যাত্রাবাড়ী থেকে শনিরআখড়ার বাসায় ফিরছিলেন। সেলিমের গ্রামের বাড়ি ময়মনসিংহ জেলায়।",Prothom Alo,https://www.prothomalo.com/bangladesh/capital/8mn59987h2
"ট্রাকের পেছনে বাসের ধাক্কা, চালকের সহকারী নিহত","চট্টগ্রামের মিরসরাইয়ে মালবাহী ট্রাকের পেছনে যাত্রীবাহী বাসের ধাক্কায় বাসচালকের সহকারী নিহত হয়েছেন। এ দুর্ঘটনায় বাসটির আরও পাঁচ যাত্রী আহত হয়েছেন। আজ শুক্রবার ভোরে উপজেলার জোরারগঞ্জ ইউনিয়নের সোনাপাহাড় এলাকায় ফেবো ফিলিং স্টেশনের পূর্ব পাশে ঢাকা-চট্টগ্রাম মহাসড়কের চট্টগ্রামমুখী লেনে এ দুর্ঘটনা ঘটে।নিহত ব্যক্তির নাম মো. মিনহাজ উদ্দিন (২৬)। তিনি কক্সবাজারের পেকুয়া উপজেলার শীলখালী সবুজপাড়া এলাকার সৈয়দ নূরের ছেলে। হাইওয়ে পুলিশ ও স্থানীয় লোকজন জানান, আজ ভোরে ফেবো ফিলিং স্টেশন এলাকায় মালবাহী একটি ট্রাকের পেছনে সৌদিয়া পরিবহনের একটি বাস ধাক্কা দেয়। এতে বাসটি নিয়ন্ত্রণ হারিয়ে সড়কের বাইরে মাঠে চলে যায়। ট্রাকের পেছনে সজোরে ধাক্কা লাগায় বাসের সামনের অংশ দুমড়েমুচড়ে গিয়ে বাসচালকের সহকারী নিহত হন। আহত যাত্রীদের স্থানীয় লোকজন উদ্ধার করে উপজেলা স্বাস্থ্য কমপ্লেক্সে পাঠালে সেখানে তাঁদের চিকিৎসা দেওয়া হয়। জোরারগঞ্জ হাইওয়ে থানার উপপরিদর্শক মো. মাফুজের রহমান প্রথম আলোকে বলেন, মিনহাজ উদ্দিনের লাশ উদ্ধার করে থানায় রাখা হয়েছে। তাঁর স্বজনেরা এলে এ বিষয়ে পরবর্তী আইনগত ব্যবস্থা নেওয়া হবে। দুর্ঘটনাকবলিত বাসটি এখনো উদ্ধার সম্ভব হয়নি। ট্রাকটি হেফাজতে নেওয়া হয়েছে।",Prothom Alo,https://www.prothomalo.com/bangladesh/district/a5hly9ntty
"দুই সন্তানকে নিয়ে বাবার বাসায় যাচ্ছিলেন শাহিনুর, বাসের ধাক্কায় বাঁচল না কেউ","চট্টগ্রামের আনোয়ারা উপজেলায় বাসের সঙ্গে সিএনজিচালিত অটোরিকশার ধাক্কায় তিনজন নিহত হয়েছেন। নিহত ব্যক্তিদের মধ্যে এক নারী ও তাঁর দুই সন্তান রয়েছেন। তাঁরা সবাই ওই অটোরিকশার যাত্রী। গতকাল বৃহস্পতিবার সন্ধ্যা সাড়ে সাতটার দিকে উপজেলার ডাকপাড়া এলাকায় এ ঘটনা ঘটে। নিহত ব্যক্তিরা হলেন— কোহিনূর আক্তার (৩৫) এবং তাঁর দুই সন্তান মো. ওহিদুল ইসলাম (১৯) ও মো. মিরাজ (১৬)। ওহিদুল অনার্সে পড়তেন। মিরাজ সদ্য এসএসসি পরীক্ষা শেষ করেছিল। কোহিনূর পটিয়া উপজেলার জিরি গ্রামের মো. শফির স্ত্রী। প্রত্যক্ষদর্শী ও পুলিশ সূত্রে জানা যায়, জিরি গ্রাম থেকে ছেলেদের নিয়ে অটোরিকশায় আনোয়ারার বারশত ইউনিয়নের গুন্ধীপ গ্রামে বাবার বাসায় যাচ্ছিলেন কোহিনূর। পথে ডাকপাড়া এলাকায় একটি যাত্রীবাহী বাসের সঙ্গে অটোরিকশার সংঘর্ষ হয়। এতে ঘটনাস্থলে নিহত হন কোহিনূর। আহত অবস্থায় তাঁর দুই ছেলেকে চট্টগ্রাম মেডিকেল কলেজ হাসপাতালে নেওয়া হলে সেখানে মারা যান তাঁরা। আনোয়ারা থানার ভারপ্রাপ্ত কর্মকর্তা মির্জা মুহাম্মদ হাছান বলেন, ঘটনাস্থল থেকে নিহত নারীর লাশ উদ্ধার করা হয়েছে। চমেক হাসপাতালে তাঁর দুই ছেলেও মারা গেছেন বলে তাঁদের পরিবার নিশ্চিত করেছে। বাসটি জব্দ করা হলেও চালক পলাতক।",Prothom Alo,https://www.prothomalo.com/bangladesh/lmxtp7czpa
মধুপুরে বাসচাপায় এক পরিবারের তিনজনসহ নিহত ৪,"টাঙ্গাইলের মধুপুরে যাত্রীবাহী একটি বাস বিপরীত দিক থেকে আসা একটি ব্যাটারিচালিত অটোরিকশাকে চাপা দিলে একই পরিবারের তিনজনসহ মোট চারজন নিহত হয়েছেন।বৃহস্পতিবার বেলা তিনটার দিকে টাঙ্গাইল-ময়মনসিংহ সড়কের মধুপুর উপজেলার গাংগাইরের গোমা বাসস্ট্যান্ড এলাকায় এ দুর্ঘটনা ঘটে।নিহত চারজন হলেন ধনবাড়ী উপজেলার পাইস্কা ইউনিয়নের পাইটকা গ্রামের সিরাজ উদ্দিনের ছেলে মাইন উদ্দিন (৪২), তাঁর স্ত্রী ছালেহা বেগম (৩০), তাঁদের সন্তান সিয়াম (৬) এবং অটোরিকশার চালক একই গ্রামের দরাজ আলীর ছেলে ফরহাদ হোসেন (৪০)। মধুপুর ফায়ার সার্ভিস অ্যান্ড সিভিল ডিফেন্সের স্টেশন কর্মকর্তা হেমাইল কবির প্রথম আলোকে বলেন, মধুপুর থেকে ঢাকাগামী বিনিময় পরিবহনের একটি বাস গাংগাইর গোমা বাসস্ট্যান্ড এলাকায় বিপরীত দিক থেকে আসা অটোরিকশাটিকে চাপা দিলে ঘটনাস্থলেই চালকসহ তিনজনের মৃত্যু হয়। আহত এক শিশুকে উদ্ধার করে মধুপুর উপজেলা স্বাস্থ্য কমপ্লেক্সে নেওয়া হলে সেখানে চিকিৎসাধীন অবস্থায় মারা যায় সে।আইনি প্রক্রিয়া শেষে স্বজনদের কাছে লাশ হস্তান্তর করা হবে বলে জানিয়েছেন মধুপুর থানার উপপরিদর্শক (এসআই) আপেল মাহমুদ।তিনি প্রথম আলোকে বলেন, ফায়ার সার্ভিসের সহযোগিতায় লাশ উদ্ধার করে থানায় আনা হয়েছে। বাসটি জব্দ করা হয়েছে। তবে চালক পালিয়েছেন।",Prothom Alo,https://www.prothomalo.com/bangladesh/district/sf42pq5qbn
দাঁড়িয়ে থাকা লরিতে পিকআপের ধাক্কায় স্বামী-স্ত্রীসহ তিনজন নিহত,"ফেনীতে দাঁড়িয়ে থাকা লরিতে (লং ভেইকল) পিকআপ ভ্যানের ধাক্কায় স্বামী-স্ত্রীসহ তিনজন নিহত হয়েছেন। এই দুর্ঘটনায় আহত হয়েছেন আরও দুজন। আজ বৃহস্পতিবার ভোরে ঢাকা-চট্টগ্রাম মহাসড়কের ফেনী সদর উপজেলার কাজির দিঘী এলাকায় এ দুর্ঘটনা ঘটে।নিহত ব্যক্তিরা হলেন কুমিল্লার হোমনা উপজেলার সুবারামপুর এলাকার মো. শিমুল (৩০), তাঁর স্ত্রী ইয়াসমিন (২০) এবং পিকআপ ভ্যানচালক আবু সাঈদ (২৯)। তাঁর বাড়ি কুমিল্লার বুড়িচং উপজেলায়। নিহত ব্যক্তিদের লাশ ফেনী সদর জেনারেল হাসপাতালের মর্গে রাখা হয়েছে। আহত দুজনকে হাসপাতালে ভর্তি করা হয়েছে। ফায়ার সার্ভিস ও হাইওয়ে পুলিশ সূত্রে জানা যায়, মো. শিমুল পেশায় একজন অটোরিকশাচালক ছিলেন। আজ বৃহস্পতিবার ভোরে শিমুল–ইয়াসমিন দম্পতি পিকআপ ভ্যানে করে বাসার মালামাল নিয়ে চট্টগ্রাম থেকে কুমিল্লায় যাচ্ছিলেন। ভোর পাঁচটার দিকে ফেনী সদর উপজেলা কাজিরদিঘী নামক স্থানে এসে পিকআপটি সড়কের পাশে দাঁড়িয়ে থাকা একটি মালবাহী লরিকে পেছন থেকে ধাক্কা দেয়। এতে পিকআপ ভ্যানটি দুমড়ে-মুচড়ে যায়। এতে শিমুল, ইয়াসমিন ও পিকআপচালক আবু সাঈদের মৃত্যু হয়।দুর্ঘটনায় পিকআপে থাকা শিমুলের শ্বশুর দেলোয়ার হোসেন (৬৫) ও পিকআপচালকের সহকারী মো. সাগর (২২) আহত হন। তাঁদের দুজনকে ২৫০ শয্যাবিশিষ্ট ফেনী জেনারেল হাসপাতালে ভর্তি করা হয়েছে। ফেনী জেনারেল হাসপাতালে কর্তব্যরত চিকিৎসক রায়হান উদ্দিন চৌধুরী বলেন, এ ঘটনায় তিনজনের মৃত্যু হয়েছে। গুরতর আহত হয়েছেন দুইজন। আহত ব্যক্তিদের হাসপাতালে ভর্তি করা হয়েছে। নিহত ব্যক্তিদের মরদেহ হাসপাতালের মর্গে রাখা হয়েছে।ঢাকা-চট্টগ্রাম মহাসড়কের ফাজিলপুর হাইওয়ে থানার ভারপ্রাপ্ত কর্মকর্তা (ওসি) রাশেদ খান চৌধুরী সড়ক তিনজন নিহত হওয়ার তথ্য নিশ্চিত করেছেন। তিনি বলেন, এ ঘটনায় আইনগত ব্যবস্থা নেওয়া হচ্ছে।",Prothom Alo,https://www.prothomalo.com/bangladesh/district/8syd5zhvz0
সড়ক দুর্ঘটনায় আহত ‘পুষ্পা’র দুই অভিনয়শিল্পী," ‘পুষ্পা’র ব্যাপক সাফল্যের পর ছবিটির সিকুয়েল নিয়ে ভক্ত, দর্শকদের আগ্রহের কমতি নেই। নির্মাতা আগেই ঘটা করে জানিয়েছেন, ছবিটির দ্বিতীয় কিস্তির শুটিং শুরু হয়েছে। তবে মধ্যেই এল দুর্ঘটনার খবর। সড়ক দুর্ঘটনার কবলে ছবিটির অভিনয়শিল্পীদের বহনকারী গাড়ি। আজ বুধবার ভারতের তেলেঙ্গানার নলগোন্ডা জেলার নারকেটপল্লির কাছে একটি বাসের সঙ্গে ধাক্কা লাগে ‘পুষ্পা: দ্য রুল’ ছবির টিম বাসের। এতে ছবির দুই শিল্পী আহত হয়েছেন বলে জানিয়েছে টাইমস অব ইন্ডিয়া। জানা গেছে, ছবির শিল্পীদের বহনকারী বাস নারকেটপল্লির কাছে পৌঁছালে আরেকটি বাসের সঙ্গে ধাক্কা লাগে। শুটিং শেষে হায়দরাবাদ ফিরছিলেন তাঁরা। তবে আহত দুই শিল্পীর চোট গুরুতর নয়। তবে ছবির প্রধান অভিনেতা আল্লু অর্জুন সুস্থ আছেন বলেই জানিয়েছে ভারতীয় গণমাধ্যম। টিম বাসের দুর্ঘটনা নিয়ে ছবির নির্মাতাদের পক্ষ থেকে আনুষ্ঠানিক বক্তব্য পাওয়া যায়নি। এদিকে গত এপ্রিলে মুক্তি পেয়েছে ছবির প্রথম ঝলক। ছবিতে অল্লু অর্জুনের লুক প্রকাশ্যে আসার পর প্রশংসা করেছেন তাঁর ভক্তরা। পূর্বনির্ধারিত সূচি অনুযায়ী চলতি বছরের শেষ দিকে মুক্তি পাওয়ার কথা ছিল ছবিটির। আরও পড়ুনমুক্তির আগেই যেভাবে ৮৪ কোটি আয় করল ‘পুষ্পা ২’  কিছুদিন আগে জানা গেছে, আগামী ডিসেম্বরে আসতে পারে ছবিটি। তবে ছবির সঙ্গে যুক্ত একটি ঘনিষ্ঠ সূত্রের বরাতে বিভিন্ন গণমাধ্যম জানায়, ২০২৪ সালে মুক্তি পাবে ছবিটি। অনেকে মনে করছেন, আজকের এই দুর্ঘটনার ফলে আরও পিছিয়ে যেতে পারে ছবির কাজ। তবে ছবির মুক্তির দিন নিয়ে এখনো আনুষ্ঠানিক ঘোষণা দেননি নির্মাতা।",Prothom Alo,https://www.prothomalo.com/entertainment/bollywood/7i9oe1qn5p
কলারোয়ায় পৃথক সড়ক দুর্ঘটনায় দুই ব্যবসায়ী নিহত,"সাতক্ষীরার কলারোয়ায় পৃথক সড়ক দুর্ঘটনায় দুই ব্যবসায়ী নিহত হয়েছেন। আজ বুধবার সকালে সাতক্ষীরা–যশোর সড়কের কাজীরহাট ও একই এলাকার শাকদাহে দুর্ঘটনা দুটি ঘটে।নিহত ব্যবসায়ীরা হলেন কলারোয়া উপজেলার কলাটুপি গ্রামের বাসিন্দা ও বাঁশ ব্যবসায়ী মাহমুদ কলি (৪০) এবং সাতক্ষীরা সদর উপজেলার পাথরঘাটা গ্রামের বাসিন্দা ও কাপড় ব্যবসায়ী তোয়াব কারিগর (৫৮)। মাহমুদ কলির প্রতিবেশী আবদুল ওহাব বলেন, মাহমুদ কলি আজ সকাল সাতটার দিকে মোটরসাইকেলে করে বাড়ি থেকে কলারোয়া বাজারে যাচ্ছিলেন। পথে সাতক্ষীরা-যশোর সড়কের শাকদা এলাকায় পৌঁছালে মাহমুদ কলি মোটরসাইকেলের নিয়ন্ত্রণ হারান। এ সময় মোটরসাইকেলটি সড়কের পাশের একটি গাছকে ধাক্কা দিলে মাহমুদ কলি ছিটকে পড়ে ঘটনাস্থলেই মারা যান।তোয়াবের প্রতিবেশী মনিরুল ইসলাম বলেন, তোয়াব গতকাল মঙ্গলবার রাতে যশোরের শার্শা উপজেলার বাগাআঁচড়া গ্রামে এক আত্মীয়ের বাড়িতে বেড়াতে যান। আজ সকালে তিনি মোটরসাইকেল চালিয়ে সেখান থেকে বাড়িতে ফিরছিলেন। পথে যশোর-সাতক্ষীরা সড়কের কাজীরহাট এলাকায় পৌঁছালে তোয়াব নিয়ন্ত্রণ হারান। এ সময় মোটরসাইকেলটি সড়কের পাশে থাকা একটি পিলারকে ধাক্কা দিলে ঘটনাস্থলেই তিনি মারা যান। কলারোয়া থানার ভারপ্রাপ্ত কর্মকর্তা মো. মোস্তাফিজুর রহমান বিষয়টি নিশ্চিত করে বলেন, নিহত দুজনের স্বজনদের এ বিষয়ে কোনো অভিযোগ নেই। তাই তাঁদের আবেদনের পরিপ্রেক্ষিতে ময়নাতদন্ত ছাড়াই লাশ দাফন করার অনুমতি দেওয়া হয়েছে।",Prothom Alo,https://www.prothomalo.com/bangladesh/district/o1h5jnnhhr
চট্টগ্রাম-কক্সবাজার মহাসড়কে দুর্ঘটনায় আরেক ছাত্র নিহত,"চট্টগ্রাম-কক্সবাজার মহাসড়কের চকরিয়ায় সড়ক দুর্ঘটনায় আরেক ছাত্র নিহত হয়েছে। আজ মঙ্গলবার সকাল পৌনে আটটার দিকে চকরিয়া উপজেলার হারবাং ইউনিয়নের ইনানী রিসোর্ট এলাকায় এ দুর্ঘটনা ঘটে।নিহত ছাত্রের নাম ইকবাল হাসেম ওরফে রামিম (৯)। সে হারবাং ইউনিয়নের দক্ষিণ নোনাছড়ি এলাকার মো. ইব্রাহিমের ছেলে ও স্থানীয় কুসুমকলি শিক্ষা নিকেতনের চতুর্থ শ্রেণির ছাত্র ছিল। এর আগে গত রোববার একই সড়কের ডুলাহাজারার কলেজ গেট এলাকায় যাত্রীবাহী বাসের ধাক্কায় নিহত হন ডুলাহাজারা ডিগ্রি কলেজের শিক্ষার্থী মো. রাকিব। আরও পড়ুনচকরিয়ায় বাসের ধাক্কায় আহত কলেজছাত্রের মৃত্যু আজ সকালে মারা যাওয়া ইকবালের বাবা মো. ইব্রাহিম বলেন, ইকবাল আজ সকাল সাড়ে সাতটার দিকে স্কুলে যাওয়ার জন্য বাড়ি থেকে বের হয়। ১৫ মিনিট পরই তিনি জানতে পারেন, তাঁর ছেলের লাশ মহাসড়কে পড়ে আছে। ‘মাত্র ১৫ মিনিটের ব্যবধানে আমার সুখ-শান্তি সব শেষ হয়ে গেল।’ এই কথা বলতে বলতে কান্নায় ভেঙে পড়েন তিনি।চিরিংগা হাইওয়ে থানার উপপরিদর্শক খোকন কান্তি রুদ্র বলেন, মহাসড়কের ওপর শিশুর লাশ পড়ে থাকতে দেখে স্থানীয় লোকজন হাইওয়ে পুলিশকে জানায়। পুলিশ শিশুটিকে উদ্ধার করে চকরিয়া উপজেলা স্বাস্থ্য কমপ্লেক্সে নিয়ে গেলে সেখানকার চিকিৎসক তাকে মৃত ঘোষণা করেন। শিশুর শরীরে আঘাতের চিহ্ন দেখে ধারণা করা হচ্ছে বড় কোনো গাড়ি ওই শিশুকে চাপা দিয়েছে। পুলিশ ওই গাড়িটি শনাক্তের চেষ্টা করছে। রোববার ডুলাহাজারার কলেজ গেট এলাকায় যাত্রীবাহী বাসের ধাক্কায় ডুলাহাজারা ডিগ্রি কলেজের শিক্ষার্থী মো. রাকিব নিহত হন। এ ঘটনায় গতকাল সোমবার রাকিবের সহপাঠীরা সড়ক অবরোধ করে বিক্ষোভ করেন। পরে চকরিয়া উপজেলা নির্বাহী কর্মকর্তা (ইউএনও) জেপি দেওয়ান, চকরিয়া থানার ভারপ্রাপ্ত কর্মকর্তা চন্দন কুমার চক্রবর্তী ও ডুলাহাজারা ইউপি চেয়ারম্যান হাসানুল ইসলাম ঘটনাস্থলে গিয়ে শিক্ষার্থীদের শান্ত করেন। প্রশাসনের কাছ থেকে দাবি পূরণের আশ্বাস পেয়ে দেড় ঘণ্টা পর অবরোধ প্রত্যাহার করেন শিক্ষার্থীরা।",Prothom Alo,https://www.prothomalo.com/bangladesh/district/inzj31qo2j
"টাঙ্গাইলে কাভার্ড ভ্যান ঢুকে পড়ল বাড়িতে, প্রাণ গেল ঘুমন্ত মা-মেয়ের","টাঙ্গাইলের ধনবাড়িতে কাভার্ড ভ্যানের চাপায় সড়কের পাশের একটি বাড়িতে ঘুমিয়ে থাকা মেয়ে ও মা নিহত হয়েছেন। আজ মঙ্গলবার ভোররাতে টাঙ্গাইল-জামালপুর আঞ্চলিক মহাসড়কের ধনবাড়ি অংশের নল্লাবাজার এলাকায় এ দুর্ঘটনা ঘটে।নিহত দুজন হলেন নল্লাবাজার এলাকার গণেশ চন্দ্র রবি দাসের স্ত্রী ফুল রানী রবিদাস (৪২) ও মেয়ে রাধিকা রানী রবিদাস (১২)। দুর্ঘটনায় গণেশ চন্দ্র রবিদাস গুরুতর আহত হয়েছেন। আহত গণেশ বর্তমানে ময়মনসিংহ মেডিকেল কলেজ হাসপাতালে চিকিৎসাধীন। পুলিশ জানিয়েছে, আজ ভোররাতে নল্লাবাজার এলাকা অতিক্রমের সময় জামালপুরগামী একটি কাভার্ড ভ্যানের চালক নিয়ন্ত্রণ হারান। এ সময় কাভার্ড ভ্যানটি সড়কের পাশে থাকা গণেশ চন্দ্রের বাড়িতে ঢুকে পড়ে। এতে ট্রাকের চাপায় ঘটনাস্থলেই গণেশ চন্দ্রের ঘুমন্ত স্ত্রী ও মেয়ে মারা যান। এ ছাড়া গণেশ গুরুতর আহত হন। ধনবাড়ি থানার ভারপ্রাপ্ত কর্মকর্তা এম জসিম উদ্দিন বলেন, পুলিশ কাভার্ড ভ্যানটি জব্দ করেছে। তবে কাভার্ড ভ্যানের চালক পলাতক। এদিকে আহত গণেশ চন্দ্রকে উদ্ধার করে ময়মনসিংহ মেডিকেল কলেজ হাসপাতালে পাঠানো হয়েছে।",Prothom Alo,https://www.prothomalo.com/bangladesh/district/6i577om1t3
"পাবনার বেড়া
ট্রাকে আবারও প্রাণহানি, প্রতিবাদ","পাবনার বেড়া উপজেলার বিভিন্ন সড়কে বেপরোয়া গতিতে চলাচল করছে বালুবাহী ট্রাক। এসব ট্রাকের বেশির ভাগ চালকই অদক্ষ এবং তাঁদের বৈধ লাইসেন্স নেই। এতে সড়ক দুর্ঘটনায় হতাহতের ঘটনা ঘটছে। স্থানীয় বাসিন্দারা দিনে ট্রাক চলাচল বন্ধের দাবি জানালেও তা বাস্তবায়িত হয়নি।সর্বশেষ গত রোববার বেড়া পৌর এলাকার বৃশালিখা মহল্লার সড়কে বালুবাহী ট্রাকের চাপায় নান্নু প্রামাণিক (৪৮) নামের এক ঠিকাদার নিহত হন। এর প্রতিবাদে গতকাল সোমবার এলাকার লোকজন মানববন্ধন করেন। সকাল ১০টায় বৃশালিখা নৌঘাট–সংলগ্ন সড়কে মানববন্ধন শুরু হয়। বক্তারা পৌর এলাকায় দিনে ট্রাক চলাচল বন্ধ, গুরুত্বপূর্ণ স্থানে স্পিডব্রেকার স্থাপন, ফিটনেস ও লাইসেন্সবিহীন ট্রাক ও চালকের বিরুদ্ধে ব্যবস্থা গ্রহণসহ সড়কে নিরাপদ চলাচলের দাবি জানান। মানববন্ধন শেষে এসব দাবি জানিয়ে একটি স্মারকলিপি বেড়া উপজেলা নির্বাহী কর্মকর্তা (ইউএনও) বরাবর দেওয়া হয়। এলাকাবাসী জানান, বেপরোয়া গতির বালুবাহী ট্রাক চলাচল বন্ধের দাবিতে উপজেলায় বারবার বিক্ষোভ ও মানববন্ধন অনুষ্ঠিত হয়েছে। তখন কয়েক দিনের জন্য দিনের বেলা ট্রাক চলাচল থাকে। পরে আবারও ট্রাক চলাচল শুরু হয়। উপজেলার বিভিন্ন সড়কে প্রতিদিন শতাধিক বালুবাহী ট্রাক চলাচল করে। ট্রিপ পাওয়ার ক্ষেত্রে প্রতিযোগিতা থাকে বলে এসব ট্রাক চলে বেপরোয়া গতিতে। ট্রাকের শ্রমিকেরাও মারমুখী আচরণ করে থাকেন। আগেও আমরা ট্রাকচাপায় এক শিক্ষার্থীর মৃত্যুর ঘটনায় মানববন্ধন কর্মসূচি পালন করেছি। কিন্তু তাতে বন্ধ হয়নি ট্রাক চলাচল। মহিউদ্দিন, সাধারণ সম্পাদক, বেড়া উপজেলা প্রাথমিক শিক্ষক সমিতি  ২০২১ সালে ৩০ মার্চ দুপুরে বেড়া পৌর এলাকার শাহপাড়া মহল্লায় একটি বালুবাহী ট্রাকের চাপায় নিহত হন আছিয়া খাতুন (৮০) নামের এক নারী। এর প্রতিবাদে ও বালুবাহী ট্রাক চলাচল বন্ধের দাবিতে ওই বছরের ১ এপ্রিল এলাকাবাসী বিক্ষোভ ও মানববন্ধন কর্মসূচি পালন করেন। এর পরিপ্রেক্ষিতে প্রশাসনের পক্ষ থেকে পৌর এলাকায় দিনে বালুবাহী ট্রাক চলাচল বন্ধ করে দেওয়া হয়েছিল। কয়েক মাস বন্ধ থাকার পর আবারও শুরু হয় বালুবাহী ট্রাকের চলাচল। তবে বালুবাহী ট্রাক চলাচল বন্ধের দাবিতে সবচেয়ে বড় বিক্ষোভ হয়েছিল ২০১৩ সালের অক্টোবর মাসে। ২০১৩ সালের ১ অক্টোবর বেড়া পৌর শহরে প্রাইভেট পড়তে যাওয়ার সময় ফাহিম মোন্তাহিন নামের ষষ্ঠ শ্রেণির এক ছাত্র বালুবাহী ট্রাকচাপায় নিহত হয়। এতে শিক্ষক-শিক্ষার্থীসহ বেড়া পৌরবাসী বিক্ষোভে ফেটে পড়েন। এ ঘটনার প্রতিবাদে এবং অবাধে ট্রাক চলাচল বন্ধসহ আট দফা দাবিতে তখন কয়েক দিন ধরে মানববন্ধন ও সড়ক অবরোধ করা হয়েছিল। আন্দোলনের মুখে ওই সময় কয়েক দিনের জন্য দিনে ট্রাক চলাচল বন্ধ হয়েছিল।বেড়া উপজেলা প্রাথমিক শিক্ষক সমিতির সাধারণ সম্পাদক মহিউদ্দিন বলেন, ‘আমাদের শিক্ষার্থীরা স্কুলে আসা-যাওয়ার সময়ও ট্রাকগুলো বেপরোয়া গতিতে ছুটে চলে। এটা খুবই ঝুঁকিপূর্ণ। এর আগেও আমরা ট্রাকচাপায় এক শিক্ষার্থীর মৃত্যুর ঘটনায় মানববন্ধন কর্মসূচি পালন করেছি। কিন্তু তাতে বন্ধ হয়নি ট্রাক চলাচল। দিনের বেলা ট্রাক চলাচল বন্ধের জন্য প্রশাসনের কাছে জোর দাবি জানাই।’ বেড়ার ইউএনও সবুর আলী বলেন, ‘মানববন্ধনে অংশগ্রহণকারীদের কাছ থেকে স্মারকলিপি পেয়েছি। তবে এর আগেই আমরা দিনের বেলা ট্রাক চলাচল বন্ধ রাখাসহ নিরাপদ সড়কের জন্য কয়েকটি সিদ্ধান্ত নিয়েছিলাম। এ ব্যাপারে থানার ভারপ্রাপ্ত কর্মকর্তার কথা হয়েছে। গুরুত্বপূর্ণ স্থানে স্পিডব্রেকার স্থাপন করা হবে, ফিটনেস ও লাইসেন্সবিহীন ট্রাক ও চালকের বিরুদ্ধে আইনানুগ ব্যবস্থা নেওয়া হবে।",Prothom Alo,https://www.prothomalo.com/bangladesh/district/iuwrjs0o3l
"বৈদ্যুতিক খুঁটিতে মোটরসাইকেলের ধাক্কা, প্রাণ গেল এসএসসি পরীক্ষার্থীর","পঞ্চগড়ে মোটরসাইকেল নিয়ন্ত্রণ হারিয়ে বৈদ্যুতিক খুঁটিতে ধাক্কা লেগে হাবিবুর রহমান (১৬) নামের এক এসএসসি পরীক্ষার্থী নিহত হয়েছে। এ ঘটনায় মোটরসাইকেলের পেছনে থাকা শামীম রানা (১৬) নামের অন্য এক এসএসসি পরীক্ষার্থী গুরুতর আহত হয়েছে। আজ সোমবার বেলা সোয়া ১১টার দিকে পঞ্চগড় সদর উপজেলার ধাক্কামারা ইউনিয়নের লিচুতলা এলাকায় মীরগড়-ফকিরের হাট সড়কে এ দুর্ঘটনা ঘটে।নিহত হাবিবুর রহমান ধাক্কামারা ইউনিয়নের মীরগড় পশ্চিমপাড়া এলাকার জয়নাল আবেদীনের ছেলে। আহত শামীম রানা একই এলাকার রবিউল ইসলামের ছেলে। তারা দুজনই পঞ্চগড় সদর উপজেলার মীরগড় ময়নউদ্দীন উচ্চবিদ্যালয়ের ছাত্র। তারা পঞ্চগড় সরকারি বালিকা উচ্চবিদ্যালয় কেন্দ্রে এবারের এসএসসি পরীক্ষায় অংশ নিচ্ছিল। পুলিশ, স্থানীয় লোকজন ও নিহত ছাত্রের পরিবারের লোকজনের সঙ্গে কথা বলে জানা যায়, বেলা ১১টার দিকে হাবিবুর রহমান তার প্রতিবেশী সহপাঠী শামীম রানাকে সঙ্গে নিয়ে মোটরসাইকেলে বাড়ি থেকে পঞ্চগড় সরকারি বালিকা উচ্চবিদ্যালয় পরীক্ষাকেন্দ্রে কৃষি বিষয়ের ব্যবহারিক পরীক্ষা দিতে যাচ্ছিল। এ সময় মীরগড়-ফকিরের হাট সড়কের লিচুতলা এলাকায় সামনের দিকে থেকে হেঁটে আসা এক পথচারীকে পাশ কাটাতে গিয়ে মোটরসাইকেলটি নিয়ন্ত্রণ হারিয়ে ফেলে। মোটরসাইকেলটি সড়কের পাশের একটি বৈদ্যুতিক খুঁটির সঙ্গে ধাক্কা খেলে দুজনই মোটরসাইকেলসহ ছিটকে পড়ে। পরে স্থানীয় লোকজন গুরুতর আহত অবস্থায় দুজনকে উদ্ধার করে পঞ্চগড় আধুনিক সদর হাসপাতালে নিয়ে গেলে সেখানে চিকিৎসক হাবিবুর রহমানকে মৃত ঘোষণা করেন। আহত শামীম রানা বর্তমানে হাসপাতালে চিকিৎসাধীন। নিহত হাবিবুর রহমানের বাবা জয়নাল আবেদীন বলেন, ‘সকালে হাবিবুরের সঙ্গে নাস্তা খেয়েছি। পরীক্ষা দিতে যাওয়ার জন্য রিকশাভাড়ার টাকা দিয়ে আমি কাজে চলে গেছি। পরে ওর ভাইয়ের (মেজ ছেলে) কাছ থেকে কখন যে মোটরসাইকেল নিয়ে বের হয়েছে আমরা কেউ বলতে পারি না। পরে শুনি, হাবিবুরকে হাসপাতালে নেওয়া হয়েছে। এখানে এসে দেখি আমার বাপটা আর নাই।’পঞ্চগড়ের পুলিশ সুপার এস এম সিরাজুল হুদা আজ দুপুরে বলেন, আইনি প্রক্রিয়া শেষে নিহত পরীক্ষার্থীর লাশ স্বজনদের কাছে হস্তান্তর করা হবে।",Prothom Alo,https://www.prothomalo.com/bangladesh/district/gapm9tfu3l
যাত্রী তোলা নিয়ে সেলফি বাসের রেষারেষিতে প্রাণ যায় শাহেরাদের,"ভূমিহীন শফিকুল ইসলাম ও নুরজাহান বেগমের দুই সন্তানের মধ্যে ছোট ছিল শাহেরা আক্তার ওরফে শিলা (১৬)। সে ঢাকার মোহাম্মদপুরের জান্নাতুল ফেরদাউস মহিলা মাদ্রাসায় পড়ছিল। গত শনিবার ঢাকার আশুলিয়া থেকে মামার সঙ্গে মোটরসাইকেলে করে মোহাম্মদপুরের মাদ্রাসায় যাওয়ার পথে সেলফি পরিবহনের দুটি বাসের রেষারেষিতে সড়কে প্রাণ হারায় শাহেরা।শাহেরাদের গ্রামের বাড়ি গাইবান্ধার পলাশবাড়ী উপজেলার শিবরামপুর গ্রামে। গতকাল রোববার সকালে তাকে সেখানেই দাফন করা হয়েছে। ঢাকায় তার পড়ালেখার ব্যবস্থা করেছিলেন মামা বরকত আলী। তিনিই মোটরসাইকেলে করে শাহেরাকে ঢাকায় মাদ্রাসায় পৌঁছে দিচ্ছিলেন।বরকত আলী গতকাল দুপুরে প্রথম আলোকে বলেন, ‘আশুলিয়ার রপ্তানি এলাকা থেকে ঢাকার মোহাম্মদপুরে মাদ্রাসায় যাচ্ছিলাম আমার মেয়ে সুমাইয়া ও ভাগনিকে নিয়ে। জাহাঙ্গীরনগর বিশ্ববিদ্যালয়ের সামনে ডেইরি গেটে সেলফি পরিবহনের একটা বাস ব্রেক করে যাত্রী তুলছিল। আমি ওই বাসের পেছনে ছিলাম। বাইকের গতিও খুব কম ছিল। হঠাৎ করে পেছন থেকে সেলফি পরিবহনের আরেকটি বাস এসে আমাদের বাঁয়ে ঢুকিয়ে আমাদের ধাক্কা দিলে পড়ে যাই আমরা। আমার ভাগনি গুরুতর আহত হয়। তাকে প্রথমে সাভারের সুপার মেডিকেল হাসপাতালে নিয়ে যাই, সেখানে তারা ভর্তি নেয়নি। এরপর এনাম মেডিকেল কলেজ হাসপাতালে নিই। এর মধ্যেই ভাগনি মারা যায়। একটা বাস কীভাবে আমাদের বাঁয়ে ঢুকে যেতে পারে কোনোভাবেই বুঝতে পারছি না আমি।’ আরও পড়ুনসাভারে সেলফি পরিবহনের দুই বাসের রেষারেষিতে প্রাণ গেল কিশোরীর যাত্রী ধরতে রেষারেষিসেলফি পরিবহনের একাধিক বাসের চালক, চালকের সহকারীসহ সংশ্লিষ্ট ব্যক্তিদের সঙ্গে কথা বলে জানা গেছে, ঢাকার গাবতলী বাসস্ট্যান্ড থেকে মানিকগঞ্জের পাটুরিয়া রুটে চলাচল করা এই পরিবহনের ২০০টি বাসের মধ্যে প্রতিদিন দেড় শতাধিক বাস সড়কে চলাচল করে। ৫-১০ মিনিট পরপর বাস গন্তব্যের উদ্দেশে ছেড়ে যায়। অধিকাংশ ক্ষেত্রে এই সময়ে পর্যাপ্ত যাত্রী তোলা সম্ভব হয় না। তাই বিভিন্ন বাসস্ট্যান্ড থেকে যাত্রী নিতে হয় তাদের। এ কারণে একটি বাসের আগে অপরটি যাওয়ায় তীব্র প্রতিযোগিতা চলে এই পরিবহনের বাসগুলোর মধ্যে।সেলফি পরিবহনের একটি বাসের চালকের সহকারী খলিলুর মোল্লা প্রথম আলোকে বলেন, প্রতিদিন বাস একবার করে আপ-ডাউন করে। গাবতলী-পাটুরিয়া-গাবতলীর এই যাত্রায় সাধারণত ৮ থেকে ১০ হাজার টাকা আয় হয়। খরচ হয় ৫ থেকে ৬ হাজার। গাবতলী বা পাটুরিয়া ঘাটে মাত্র চার-পাঁচ মিনিটে গাড়িতে সব যাত্রী পাওয়া যায় না। তাই অনেক চালক অন্য বাসের আগে গিয়ে রাস্তা থেকে যাত্রী তোলার প্রতিযোগিতা করেন। যাত্রীরাও দ্রুত বাস চালাতে বলেন। এ কারণে অনেক সময় দুর্ঘটনা ঘটে। সেলফি পরিবহনের বিরুদ্ধে অভিযোগ অনেকেরঢাকা-আরিচা মহাসড়কে চলাচলকারী একাধিক ব্যক্তি ও সড়কের শৃঙ্খলা রক্ষায় কাজ করা সামাজিক সংগঠনের নেতা-কর্মীরা এ পরিবহনকে অধিকাংশ দুর্ঘটনার জন্য দায়ী করছেন। দ্রুতগতিতে বাস চালানো ও নিয়ম না মেনে বাসস্ট্যান্ডের যত্রতত্র দাঁড়িয়ে যাত্রী তোলা ও নামানোয় এসব দুর্ঘটনা ঘটে বলে দাবি তাঁদের।গত বছরের জুলাইয়ে মানিকগঞ্জের ঘিওর উপজেলায় সেলফি পরিবহনের বাসের চাপায় মোটরসাইকেলের আরোহী দুই বন্ধুর মৃত্যুর ঘটনায় বিক্ষুব্ধ জনতা এই পরিবহনের দুটি বাস ভাঙচুর ও একটিতে আগুন ধরিয়ে দেন। এর আগে একই বছরের মে মাসে উপজেলার মুলজান এলাকায় সেলফি পরিবহন ও জননী পরিবহনের দুটি বাসের মুখোমুখি সংঘর্ষে সেলফি পরিবহনের এক যাত্রী নিহত ও উভয় বাসের অন্তত ২২ জন আহত হন। একই মাসে ধামরাইয়ের ইসলামপুর বাসস্ট্যান্ডে উল্টো পথে ঢাকাগামী লেন ধরে পাটুরিয়ার দিকে যাওয়ার সময় এক পথচারীকে ধাক্কা দিয়ে আহত করার অভিযোগ পাওয়া যায় এই পরিবহনের বাসের বিরুদ্ধে। সেলফি দেখলে তো আগেই সড়কের পাশে মাটির রাস্তায় নেমে যাই। ভীষণ আগ্রাসী তারা। মানুষজন এতই ক্ষিপ্ত যে গত বছর আগুন ধরিয়ে দিয়েছিল বাসে। সেলফি চলাচলও বন্ধ করে দিয়েছিল তখন।মো. শামিম হোসেন, মানিকগঞ্জ শহর থেকে আরিচা রুটে মোটরসাইকেলে চলাচলকারী বেসরকারি প্রতিষ্ঠানের কর্মকর্তা মো. শামিম হোসেন মানিকগঞ্জের আরিচা থেকে মোটরসাইকেলে করে জেলা শহরে কর্মস্থলে নিয়মিত যাতায়াত করেন। তিনি প্রথম আলোকে বলেন, ‘সেলফি দেখলে তো আগেই সড়কের পাশে মাটির রাস্তায় নেমে যাই। ভীষণ আগ্রাসী তারা। মানুষজন এতই ক্ষিপ্ত যে গত বছর আগুন ধরিয়ে দিয়েছিল বাসে। সেলফি চলাচলও বন্ধ করে দিয়েছিল তখন।’সেলফি পরিবহনের যাত্রী মো. শহিদুল মিয়া প্রথম আলোকে বলেন, সেলফি বাসে গেলে দ্রুত যাওয়া যায়। তবে জোরে চালানোর সময় প্রায়ই ভীষণ ভয় লাগে। তখন চালককে গালিগালাজ করলে একটু আস্তে চালান। নিরাপদ সড়ক চাই (নিসচা)–এর কেন্দ্রীয় কমিটির যুববিষয়ক সম্পাদক মো. নাহিদ মিয়া প্রথম আলোকে বলেন, ঢাকা-আরিচা মহাসড়ক দাপিয়ে চলছে বেশ কিছু পরিবহন, যার মধ্যে অন্যতম বেপরোয়া হচ্ছে সেলফি পরিবহন। মহাসড়কে বেপরোয়া গতি, নিরবচ্ছিন্ন বাস চলাচলের লেনে বয়স্ক নারী-পুরুষ নামিয়ে দেওয়ায় যাত্রীরা সড়ক বিভাজক টপকিয়ে পার হতে গিয়ে অনেক সময় দুর্ঘটনার কবলে পড়ছেন। এসব অভিযোগের অধিকাংশ হচ্ছে সেলফি পরিবহনের বিরুদ্ধে। এ ছাড়া অন্যান্য পরিবহনের বিরুদ্ধেও এমন অভিযোগ আছে। দ্রুত এ ব্যাপারে পদক্ষেপ নিতে হবে। ঢাকা-আরিচা মহাসড়ক দাপিয়ে চলছে বেশ কিছু পরিবহন, যার মধ্যে অন্যতম বেপরোয়া হচ্ছে সেলফি পরিবহন। মহাসড়কে বেপরোয়া গতি, নিরবচ্ছিন্ন বাস চলাচলের লেনে বয়স্ক নারী-পুরুষ নামিয়ে দেওয়ায় যাত্রীরা সড়ক বিভাজক টপকিয়ে পার হতে গিয়ে অনেক সময় দুর্ঘটনার কবলে পড়ছেন।মো. নাহিদ মিয়া, যুববিষয়ক সম্পাদক, নিরাপদ সড়ক চাই (নিসচা) তবে এসব অভিযোগ সঠিক নয় বলে মনে করেন সেলফি পরিবহনের পরিচালক মো. রফিকুল ইসলাম। তিনি প্রথম আলোকে বলেন, ‘সড়কে আমাদের বাসগুলো বেশি চলে, তাই কোনো দুর্ঘটনা ঘটলেই আমাদের নাম হয়। প্রতিদিন সড়কে ২০০ গাড়ির মধ্যে ১৫০টি গাড়ি চলে। আমরা চালকদের কোনো টার্গেট দিই না, তাহলে কেন তারা সড়কে তাড়াহুড়া করবে? আমাদের সব চালকেরই লাইসেন্স আছে।’ঢাকা জেলার অতিরিক্ত পুলিশ সুপার (ক্রাইম অ্যান্ড অপস ও ট্রাফিক উত্তর বিভাগ) আবদুল্লাহিল কাফী প্রথম আলোকে বলেন, ‘মহাসড়কে দুর্ঘটনা রোধে বেশ কিছু কার্যকরী পদক্ষেপ নেওয়ায় দুর্ঘটনার সংখ্যা কমে এসেছে। তবে এখনো মাঝেমধ্যে চালকদের বেপরোয়া গতিসহ আইন না মানায় দুর্ঘটনা ঘটছে। অধিকাংশ ক্ষেত্রে সেলফি পরিবহনের যাত্রীবাহী বাসের কারণে দুর্ঘটনা ঘটছে বলে শুনতে পাচ্ছি। এ ব্যাপারে ইতিমধ্যে তাদের বিরুদ্ধে মামলাসহ শাস্তিমূলক ব্যবস্থা নেওয়া হয়েছে।’",Prothom Alo,https://www.prothomalo.com/bangladesh/district/obs5zxael7
এসএসসি পরীক্ষা শেষের আনন্দে রঙিন হয়ে ওঠা দুই বন্ধুর জীবন মুছে গেল সড়কে,"এসএসসি পরীক্ষা প্রায় শেষ। মাত্র একটা ব্যবহারিক পরীক্ষা বাকি। সেই আনন্দে জীবনটা যেন রঙিন হয়ে উঠেছিল তিন বন্ধুর। এক বন্ধুর মোটরসাইকেলে সারা দিন ঘুরে বেড়ানোর পরিকল্পনা করা হয়ে গেছে। বিকেলে সবাই মিলে গান করার জন্য আরেকজন কিনেছে নতুন গিটার। আরও কত কী যে পরিকল্পনা চলছিল তাদের!তবে সেসব পরিকল্পনা আর বাস্তবায়ন হলো না। সড়ক দুর্ঘটনা মুছে দিয়েছে তাদের রঙিন জীবন। এখন শুধু প্রিয়জনদের মুঠোফোনের গ্যালারিতে পড়ে আছে তাদের ছবি। ঘরজুড়ে পড়ে আছে ব্যবহারের জিনিসিপত্র।গতকাল রোববার দুপুরে ময়মনসিংহ-নেত্রকোনা মহাসড়কের বেলতলী এলাকায় বাসের সঙ্গে মুখোমুখি সংঘর্ষে প্রাণ হারায় মোটরসাইকেল আরোহী দুই এসএসসি পরীক্ষার্থী জাকির হোসেন ওরফে শুভ এবং শাওন হাসান ওরফে সুমিত। একই দুর্ঘটনায় মারাত্মক আহত হয়ে জীবন-মৃত্যুর সন্ধিক্ষণে আছে অপর বন্ধু নাজমুল হাসান। তিন বন্ধুর বাড়ি ময়মনসিংহের তারাকান্দা উপজেলায়। কাশিগঞ্জ বাজারের পাশে অবস্থিত ক্রিয়েশান মডেল স্কুল থেকে এবার তারা এসএসসি পরীক্ষা দিচ্ছিল। নাগুয়া গ্রামে বাড়ি নিহত জাকিরের। কাশিগঞ্জ গ্রামে নানার বাড়িতে থেকে পড়াশোনা করত শাওন হাসান। আর আহত নাজমুলের বাড়ি কামারিয়া গ্রামে। মর্মান্তিক এ দুর্ঘটনার পর কাশিগঞ্জ বাজার ও আশপাশের মানুষের মধ্যে যেন শোকের ছায়া। আজ সোমবার সকাল ৯টায় নাগুয়া গ্রামে জাকিরের বাড়িতে গিয়ে দেখা যায়, ঘরের সামনে প্লাস্টিকের চেয়ার পাতা। গতকাল রাত ১০টায় জাকিরের দাফন হয়ে গেছে। তবু গ্রামের মানুষ আসছে বাড়িতে। এর মধ্যে চোখে পড়ে, জাকিরের ফুফু রাজিয়া খাতুন বিলাপ করছেন। বারবার বলছিলেন, ‘আমার বাবার স্বপ্ন ছিল গায়ক হবে। বিদেশে গিয়ে চাকরি করবে। চাকরির প্রথম মাসের বেতন পেয়ে আমাকে দামি মোবাইল ফোন কিনে দিবে।’ আরও পড়ুনগৌরীপুরে মোটরসাইকেল দুর্ঘটনায় দুই এসএসসি পরীক্ষার্থী নিহত রাজিয়াকে ঘিরে ছিলেন প্রতিবেশী নারীরা। তাঁদের চোখ ছলছল করছিল। জাকিরের মা জেসমিনা আরার চোখে তখন পানি নেই। তিনি স্থির হয়ে বসে আছেন ঘরে। প্রতিবেশীরা জানান, জাকিরের বাবা আবু সাঈদ গেছেন শাওনের জানাজায়। গতকাল সন্ধ্যায় ময়মনসিংহ মেডিকেল কলেজ হাসপাতালে শাওন মারা যায়। আজ সকাল ৯টায় কাশিগঞ্জ বাজারে তার জানাজা হয়।শাওনের বাবা সাইফুল ইসলামের বাড়ি নেত্রকোনা জেলার বিরিশিরিতে। জানাজার পর তার লাশ সেখানে নিয়ে যাওয়া হচ্ছে। শাওনের নানার বাড়িতে গিয়ে দেখা যায়, বাড়িতে কয়েকজন নারী। অন্যরা লাশ নিয়ে বিরিশিরি যাচ্ছেন। শাওনের খালা শিল্পী আক্তার বলেন, ‘আমার ভাগনে দেখতে খুব সুন্দর ছিল। বিজ্ঞান বিভাগে পড়ত। তার স্বপ্ন ছিল বিশ্ববিদ্যালয়ে পড়া। আজ সোমবার তাঁর এসএসসির শেষ একটা ব্যবহারিক পরীক্ষা ছিল। কিন্তু পরীক্ষা আর শেষ হলো না।’ শাওনের জানানায় অংশ নেন তারাকান্দা উপজেলার বিসকা ইউনিয়ন পরিষদের চেয়ারম্যান সাকির আহমেদ। তিনি জানান, আহত নাজমুল হাসান ঢাকায় চিকিৎসাধীন। তার পরিবারের সঙ্গে কথা বলে জানা গেছে, আজ সকাল ১০টায় তার একটি অস্ত্রোপচার হওয়ার কথা।শাওনের জানাজা শেষে গ্রামের মানুষ জড়ো হয়েছিল বাড়ির সামনে। ওই সময় কয়েকজনে গ্রামবাসীর সঙ্গে কথা বললে তাঁরা অভিযোগ করেন, ময়মনসিংহ-নেত্রকোনা সড়কে প্রতিদিন হাজারো বালুর ট্রাক চলাচল করে। ওই সব ট্রাকের কারণে সড়কটি ভেঙে যায়। এতে সড়কে দুর্ঘটনার ঝুঁকি বেড়েছে।",Prothom Alo,https://www.prothomalo.com/bangladesh/district/oo8vwf08mn
চকরিয়ায় বাসের ধাক্কায় আহত কলেজছাত্রের মৃত্যু,"বাসের ধাক্কায় আহত হয়ে কক্সবাজারের চকরিয়া উপজেলার ডুলাহাজারা ডিগ্রি কলেজের এক ছাত্রের মৃত্যু হয়েছে। তাঁর নাম মোহাম্মদ রাকিব (১৯)। গতকাল রোববার দিবাগত রাত একটার দিকে চট্টগ্রামের একটি বেসরকারি হাসপাতালে চিকিৎসাধীন অবস্থায় মারা যান তিনি। এর আগে গতকাল দুপুর দেড়টার দিকে চট্টগ্রাম-কক্সবাজার মহাসড়কের ডুলাহাজারা কলেজ গেট এলাকায় একটি বাসের ধাক্কায় গুরুতর আহত হন তিনি। মোহাম্মদ রাকিব ডুলাহাজারা ইউনিয়নের বালুরচর গ্রামের মনছুর আলমের ছেলে এবং ডুলাহাজারা ডিগ্রি কলেজের ডিগ্রি প্রথম বর্ষের শিক্ষার্থী ছিলেন। পার্কভিউ হাসপাতালের উপমহাব্যবস্থাপক হুমায়ুন কবির বলেন, দুর্ঘটনার পর অতিরিক্ত রক্তক্ষরণ রাকিবের মৃত্যুর অন্যতম কারণ। রাকিবের কয়েকজন সহপাঠী বলেন, দুপুরে কলেজ গেট এলাকায় দ্রুতগতির মারসা পরিবহনের একটি বাস রাকিবকে ধাক্কা দেয়। এতে মাথায় ও বুকে গুরুতর আঘাত পান রাকিব। এ সময় প্রচুর রক্তক্ষরণ হয় তাঁর। পরে রাকিবকে মালুমঘাট খ্রিষ্টান মেমোরিয়াল হাসপাতালে ভর্তি করা হয়। অবস্থা আশঙ্কাজনক হওয়ায় সেখান থেকে চট্টগ্রামের পার্কভিউ হাসপাতালে তাঁকে নেওয়া হয়। দুর্ঘটনার পর কলেজের শিক্ষার্থীরা কয়েকটি বাস ভাঙচুর করেন। পরে পুলিশ ও শিক্ষকেরা ঘটনাস্থলে পৌঁছে বিক্ষুব্ধ শিক্ষার্থীদের শান্ত করে মহাসড়ক থেকে সরিয়ে দেন। মালুমঘাট হাইওয়ে থানার পুলিশ পরিদর্শক মাকসুদ আহমেদ প্রথম আলোকে বলেন, মারসা পরিবহনের বাসটি জব্দ করা হয়েছে। তবে চালক ও তাঁর সহকারীকে আটক করা সম্ভব হয়নি। রাকিবের পরিবার থেকে এ ঘটনায় থানায় কোনো অভিযোগ জানানো হয়নি।",Prothom Alo,https://www.prothomalo.com/bangladesh/district/yumniu82np
ট্রেনের ধাক্কা খেয়ে ছিটকে পড়ল প্রাইভেট কার,"খুলনার ফুলতলা উপজেলার পথেরবাজার রেলক্রসিংয়ে ট্রেনের ধাক্কায় একটি প্রাইভেট কার ছিটকে পড়ে। এতে দুমড়েমুচড়ে যায় গাড়িটি। এ ঘটনায় ওই গাড়িতে থাকা চালকসহ তিনজন আহত হন। রোববার বিকেলে এ দুর্ঘটনা ঘটে।ওই তিন যাত্রী হলেন ঢাকার উত্তরা এলাকার বাসিন্দা মোজাম্মেল পাশা (৪০), তাঁর ছেলে খুলনা মিলিটারি কলেজিয়েট স্কুলের অষ্টম শ্রেণির শিক্ষার্থী জুবায়ের (১৪) ও তাঁদের গাড়িচালক। ছেলেকে ঢাকা থেকে মিলিটারি কলেজিয়েট স্কুলে নিয়ে যাচ্ছিলেন মোজাম্মেল পাশা। পুলিশ ও কয়েকজন প্রত্যক্ষদর্শী সূত্রে জানা যায়, বিকেলে মিলিটারি কলেজিয়েট স্কুলে যাওয়ার সময় পথেরবাজার রেলক্রসিংয়ে রাজশাহী থেকে ছেড়ে আসা খুলনাগামী সাগরদাঁড়ি এক্সপ্রেসের সঙ্গে প্রাইভেট কারের ধাক্কা লাগে। এতে প্রাইভেট কারটি কয়েক ফুট দূরে ছিটকে পড়ে দুমড়েমুচড়ে যায়। এ সময় প্রাইভেট কারের চালকসহ তিন যাত্রী আহত হলে তাঁদের এলাকাবাসী উদ্ধার করে ফুলতলা স্বাস্থ্য কমপ্লেক্সে ভর্তি করেন। খুলনা জিআরপি থানার ভারপ্রাপ্ত কর্মকর্তা মোল্লা মো. খবির আহম্মেদ বলেন, ট্রেনের ধাক্কায় প্রাইভেট কারটি লাইন থেকে ছিটকে পড়ে যায়। আহত ব্যক্তিদের উদ্ধার করে চিকিৎসার জন্য হাসপাতালে ভর্তি করা হয়েছে। তবে তাঁরা আশঙ্কামুক্ত। অবৈধভাবে তৈরি হওয়া ওই রেলক্রসিংয়ে কোনো গেটম্যান নেই। ফলে প্রায়ই দুর্ঘটনা ঘটছে।",Prothom Alo,https://www.prothomalo.com/bangladesh/district/221ynhewqg
গৌরীপুরে মোটরসাইকেল দুর্ঘটনায় দুই এসএসসি পরীক্ষার্থী নিহত,"ময়মনসিংহের গৌরীপুর উপজেলায় বাস ও মোটরসাইকেলের মুখোমুখি সংঘর্ষে দুই এসএসসি পরীক্ষার্থী নিহত হয়েছে। এ ঘটনায় আহত হয়েছ একজন। রোববার দুপুরে ময়মনসিংহ-নেত্রকোনা মহাসড়কে গৌরীপুর উপজেলার বেলতলী এলাকায় এ দুর্ঘটনা ঘটে।নিহত দুজন হলো তারাকান্দা উপজেলার বিসকা ইউনিয়নের আবু সাঈদের ছেলে জাকির হোসেন ওরফে শুভ (১৭) ও কামারিয়া ইউনিয়নের সাধুপাড়া গ্রামের সাইফুল ইসলামের ছেলে শাওন হাসান ওরফে সুমিত (১৭)। এই দুর্ঘটনায় আহত অপরজন হলো কামারিয়া ইউনিয়নের সুরুজ আলীর ছেলে নাজমুল হাসান (১৭)। থানা-পুলিশ সূত্রে জানা গেছে, জাকির, শাওন ও নাজমুল স্থানীয় ক্রিয়েশন মডেল স্কুল থেকে এবার এসএসসি পরীক্ষায় অংশ নিয়েছে। তাদের পরীক্ষাকেন্দ্র ছিল পূর্বধলার কুমুদগঞ্জ উচ্চবিদ্যালয়ে। রোববার নাজমুলের ব্যবহারিক পরীক্ষা ছিল। জাকির ও শাওনের পরীক্ষা না থাকায় তারা দুজন বাড়ি থেকে মোটরসাইকেলে নাজমুলকে নিতে যায়। পরীক্ষা শেষে তিন বন্ধু মোটরসাইকেলে করে বাড়ির পথে রওনা হয়। পথে ময়মনসিংহ-নেত্রকোনা মহাসড়কের বেলতলী এলাকায় বিরিশিরিগামী বাসের সঙ্গে মুখোমুখি সংঘর্ষ হলে ঘটনাস্থলেই নিহত হয় জাকির। আহত অবস্থায় শাওন ও নাজমুলকে ময়মনসিংহ মেডিকেল কলেজ হাসপাতালে পাঠানো হলে সন্ধ্যায় চিকিৎসাধীন অবস্থায় মারা যায় শাওন। আর আহত নাজমুলের শারীরিক অবস্থার অবনতি হলে তাকে উন্নত চিকিৎসার জন্য ঢাকায় পাঠানো হয়।শ্যামগঞ্জ হাইওয়ে পুলিশ ফাঁড়ির ইনচার্জ মঞ্জুরুল হক বলেন, পরিবারের আবেদনের পরিপ্রেক্ষিতে নিহত দুই কিশোরের লাশ স্বজনদের কাছে হস্তান্তর করা হয়েছে। বাসের চালক পলাতক রয়েছেন। তবে বাসটি জব্দ করা হয়েছে। এ ঘটনায় আইনানুগ ব্যবস্থা নেওয়া হবে।",Prothom Alo,https://www.prothomalo.com/bangladesh/district/r2kk54jnp1
নানাবাড়িতে যাওয়ার পথে ট্রলিচাপায় প্রাণ গেল স্কুলছাত্রের,"নানাবাড়িতে যাচ্ছিল জিম বাবু (৯)। পথে মাটি বহনকারী ট্রলির চাপায় নিহত হয়েছে এই স্কুলছাত্র। আজ রোববার সকাল সাড়ে নয়টার দিকে সাতক্ষীরার কালীগঞ্জ উপজেলার জিরনগাছা গ্রামে এ দুর্ঘটনা ঘটেছে।নিহত জিম উপজেলার বিষ্ণুপুর ইউনিয়নের বন্দকাটি গ্রামের জাহাঙ্গীর আলমের ছেলে। সে স্থানীয় বন্দকাটি সরকারি প্রাথমিক বিদ্যালয়ে তৃতীয় শ্রেণির ছাত্র। নিহত স্কুলছাত্রের চাচা গোলাম মোস্তফা বলেন, আজ সকালে জিম তার নানা আবু বক্কারের সঙ্গে একই ইউনিয়নের জিরনগাছা গ্রামে যাচ্ছিল। পথে জিরনগাছা মোড়ে পৌঁছানোর পর জিমকে সড়কের পাশে দাঁড় করিয়ে নানা আবু বক্কার মিষ্টি কিনতে যান। এ সময় পেছন দিক থেকে আসা মাটি বহনকারী একটি ট্রলি জিমকে চাপা দিলে ঘটনাস্থলেই তার মৃত্যু হয়।বিষ্ণুপুর ইউনিয়ন পরিষদের ৭, ৮ ও ৯ নং ওয়ার্ডের সংরক্ষিত আসনের সদস্য লাইলি পারভিন দুর্ঘটনায় জিমের মৃত্যুর খবরের সত্যতা নিশ্চিত করেন। তিনি বলেন, দুর্ঘটনার পর স্থানীয় লোকজন ট্রলিটি আটক করেন। তবে ট্রলির চালক কৌশলে পালিয়ে গেছেন। কালীগঞ্জ থানার পুলিশ পরিদর্শক (তদন্ত) ইবাদ হোসেন বলেন, স্থানীয় লোকজনের সহযোগিতায় ট্রলিটি জব্দ করা হয়েছে। নিহত শিশুর লাশ উদ্ধার করে সুরতহাল প্রতিবেদন তৈরির পর ময়নাতদন্তের জন্য সাতক্ষীরা সদর হাসপাতালের মর্গে পাঠানো হয়েছে।",Prothom Alo,https://www.prothomalo.com/bangladesh/district/r140l0rdsb
"দাউদকান্দিতে ট্রাকের ধাক্কায় মাইক্রোবাসের ২ যাত্রী নিহত, আহত ৯ জন","কুমিল্লার দাউদকান্দিতে ট্রাকের ধাক্কায় মাইক্রোবাসের দুই যাত্রী নিহত হয়েছেন। আজ রোববার সকাল সাড়ে ৮টার দিকে ঢাকা-চট্টগ্রাম মহাসড়কের দাউদকান্দি অংশের শহীদনগর সেতুর কাছে এ দুর্ঘটনা ঘটে। এ সময় শিশুসহ ওই মাইক্রোবাসে থাকা নয়জন গুরুতর আহত হয়েছেন।নিহত দুই ব্যক্তি হলেন দাউদকান্দি উপজেলার ভবানীপুর গ্রামের বাসিন্দা আবদুস সাত্তার (৬৫) ও একই উপজেলার কেতুন্দী গ্রামের বাসিন্দা দুলাল মিয়া (৬৩)। আহত ব্যক্তিরা হলেন রাবেয়া আক্তার (৩৫), পারভীন আক্তার (৪০), মোজাম্মেল হক (৪২), সোহাগ মিয়া (২৫), রমজান আলী (১৯), বাবু মিয়া (৩০), ইসরাত জাহান (১৭) ও শিশু মাহিন মিয়া (৫)।এর মধ্যে বাবু মিয়া ছাড়া আহত সবাইকে দাউদকান্দি উপজেলা স্বাস্থ্য কমপ্লেক্সে প্রাথমিক চিকিৎসা দিয়ে ঢাকা মেডিকেল কলেজ হাসপাতালে স্থানান্তর করা হয়েছে। তবে মাইক্রোবাসের আহত চালক আবু ছালামের পরে আর কোনো খোঁজ পাওয়া যায়নি। প্রত্যক্ষদর্শী ও শহীদনগর এলাকায় বাসিন্দা হাসান মিয়া বলেন, আজ সকালে ভাড়ায়চালিত লোকাল মাইক্রোবাসটি দাউদকান্দি উপজেলার গৌরীপুর থেকে যাত্রী নিয়ে মেঘনা-গোমতী সেতুর টোল প্লাজার দিকে যাচ্ছিল। পথে শহীদনগর সেতুর কাছে পৌঁছালে মাইক্রোবাসটি লোহাবোঝাই একটি ট্রাককে অতিক্রম করে। ওই সময় পথে এক যাত্রী দেখে মাইক্রোবাসটি ট্রাকের সামনে গিয়ে হঠাৎ সড়কের ওপর দাঁড়িয়ে যায়। এতে ট্রাকটি তৎক্ষণাৎ ওই মাইক্রোবাসকে পেছন থেকে ধাক্কা দেয়। এ সময় মাইক্রোবাসটি মহাসড়কের পাশের খাদে পড়ে যায়। আর ট্রাকটির চালক নিয়ন্ত্রণ হারালে সেটি সড়কের পাশে উল্টে যায়। এ সময় মাইক্রোবাসের দুই যাত্রী ঘটনাস্থলেই মারা যান ও চালক আবু ছালামসহ নয়জন আহত হন। পরে আহত ব্যক্তিদের উদ্ধার করে দাউদকান্দি উপজেলা স্বাস্থ্য কমপ্লেক্সে নিয়ে যাওয়া হয়। দাউদকান্দি উপজেলা স্বাস্থ্য কমপ্লেক্সের চিকিৎসক মো. মারুফ সরকার বলেন, আহত ব্যক্তিদের অবস্থা আশঙ্কাজনক। শরীরের বিভিন্ন স্থানে আঘাতের চিহ্ন রয়েছে। নিহত ব্যক্তিদের লাশ দাউদকান্দি হাইওয়ে থানা-পুলিশের হেফাজতে আছে।দাউদকান্দি হাইওয়ে থানার ভারপ্রাপ্ত কর্মকর্তা (ওসি) মো. জাহাঙ্গীর আলম বলেন, নিহত ব্যক্তিদের স্বজনদের খবর দেওয়া হয়েছে। দুর্ঘটনাকবলিত মাইক্রোবাস ও ট্রাকটি হাইওয়ে থানা-পুলিশের হেফাজতে আছে।",Prothom Alo,https://www.prothomalo.com/bangladesh/district/qvxtc2mejr
সাভারে সেলফি পরিবহনের দুই বাসের রেষারেষিতে প্রাণ গেল কিশোরীর,"সাভারে সেলফি পরিবহনের দুই বাসের রেষারেষিতে মোটরসাইকেল আরোহী এক কিশোরী নিহত হয়েছে। আজ শনিবার বেলা আড়াইটার দিকে জাহাঙ্গীরনগর বিশ্ববিদ্যালয়সংলগ্ন ঢাকা-আরিচা মহাসড়কের সাভারের কেন্দ্রীয় গো–প্রজনন ও দুগ্ধ খামারের ফটকের (ডেইরি গেট) সামনে এ দুর্ঘটনা ঘটে। এ ঘটনায় ওই মোটরসাইকেলে থাকা আরও দুজন আহত হয়েছেন। নিহত কিশোরীর নাম শিলা (১৬)। সে গাইবান্ধার পলাশবাড়ী থানার শিকরামপুর গ্রামের শফিকুল ইসলামের মেয়ে। আহত ব্যক্তিরা হলেন—শিলার মামা হযরত আলী ও তাঁর মেয়ে সুমাইয়া।শোভন ইসলাম নামের এক প্রত্যক্ষদর্শী বলেন, ঢাকা-আরিচা মহাসড়কের ডেইরি গেটের পাশে পদচারী–সেতুর নিচে সেলফি পরিবহনের একটি বাস দাঁড়িয়ে যাত্রী তুলছিল। বাসটি ঢাকাগামী লেনের বাঁ দিকে খানিকটা জায়গা রেখে দাঁড়িয়ে ছিল। এদিকে হযরত আলী তাঁর মেয়ে সুমাইয়া ও ভাগ্নি শিলাকে নিয়ে মোটরসাইকেল চালিয়ে ঢাকার দিকে যাচ্ছিলেন। এ সময় পেছনে থাকা সেলফি পরিবহনের আরেকটি বাস দ্রুতগতিতে এসে আগের বাসের পাশের স্থানে ঢুকে পড়ে। এতে মোটরসাইকেলটি দুই বাসের মাঝে চাপা পড়ে। এ সময় বাসের নিচে চাপা পড়ে কিশোরী শিলা গুরুতর আহত হয়। এ ছাড়া হযরত আলী ও সুমাইয়া মোটরসাইকেল থেকে পড়ে আহত হন। পরে স্থানীয় লোকজন আহত তিনজনকে উদ্ধার করে সাভারের এনাম মেডিকেল কলেজ হাসপাতালে নিয়ে গেলে চিকিৎসক শিলাকে মৃত ঘোষণা করেন। সাভার হাইওয়ে থানার ভারপ্রাপ্ত কর্মকর্তা (ওসি) আজিজুল হক প্রথম আলোকে বলেন, দুর্ঘটনায় মারা যাওয়া কিশোরীর লাশ এনাম মেডিকেল কলেজের মর্গে আছে। বাস দুটি জব্দ করা হয়েছে। তবে যে চালক এটি ঘটিয়েছেন, তিনি দুর্ঘটনার পরই সটকে পড়েছেন। এ ঘটনায় মামলা প্রক্রিয়াধীন।",Prothom Alo,https://www.prothomalo.com/bangladesh/district/ftpajwul4s
"মোটরসাইকেল নিয়ে ঘুরতে বেরিয়ে প্রাণ গেল এসএসসি পরীক্ষার্থীর, দুই ছাত্র আহত","বগুড়ার শেরপুরে মোটরসাইকেলের সঙ্গে সাইকেলের সংঘর্ষের এক এসএসসি পরীক্ষার্থী নিহত হয়েছে। গতকাল শুক্রবার রাত ৯টার দিকে উপজেলার শেরপুর-কাজীপুর আঞ্চলিক সড়কের শুভগাছা মোড়ে এ দুর্ঘটনা ঘটে। এ সময় আরও এক এসএসসি পরীক্ষার্থীসহ দুজন আহত হয়েছে।নিহত এসএসসি পরীক্ষার্থীর নাম তানভীর (১৭)। দুর্ঘটনার পর গতকাল রাত ১১টায় বগুড়ার শহীদ জিয়াউর রহমান মেডিকেল কলেজ হাসপাতালে চিকিৎসাধীন অবস্থায় তানভীরের মৃত্যু হয়। তানভীর বগুড়া শাজাহানপুর উপজেলার বামুনিয়া বার আনজুল গ্রামের মো. শামীমের ছেলে। আহত দুজন হলো শাহাজাহানপুর উপজেলার বামুনিয়া খিয়ারপাড়া গ্রামের মাসুদ রানার ছেলে সানোয়ার হোসেন (১৭) ও শেরপুর উপজেলার বেড়েরবাড়ি গ্রামের আবু মুসার ছেলে হযরত আলী (১৫)। আহত দুজনই বগুড়া শহীদ জিয়াউর রহমান মেডিকেল কলেজ হাসপাতালে চিকিৎসাধীন। আহত সানোয়ারের নানা মো. মানিক বলেন, তানভীর ও সানোয়ার দুই বন্ধু। তারা দুজনই শাজাহানপুর আড়িয়া বাজার উচ্চবিদ্যালয় থেকে এবার এসএসসি পরীক্ষা দিচ্ছে। গতকাল বিকেলে তারা শেরপুরের গজারিয়া এলাকায় মোটরসাইকেল নিয়ে বেড়াতে গিয়েছিল। রাতে বাড়ি ফেরার পথে শেরপুর-কাজীপুর আঞ্চলিক সড়কের শুভগাছা মোড়ে ওই মোটরসাইকেলের সঙ্গে একটি সাইকেলের সংঘর্ষ হয়। এতে মোটরসাইকেলে থাকা দুজন ও সাইকেল আরোহী কিশোর হযরত সড়কের ওপর ছিটকে পড়ে গুরুতর আহত হয়।পরে তাদের উদ্ধার করে শহীদ জিয়াউর রহমান মেডিকেল কলেজ হাসপাতালে ভর্তি করা হয়। সেখানে চিকিৎসাধীন অবস্থায় রাত ১১টার দিকে তানভীরের মৃত্যু হয়। এদিকে আজ শনিবার সকাল ১০টা পর্যন্ত আহত সানোয়ারের জ্ঞান ফেরেনি। তার অবস্থাও আশঙ্কাজনক বলে জানিয়েছেন পরিবারের লোকজন। আহত হযরতের বড় ভাই সেরাত আলী বলেন, গতকাল রাতে বাবার কাছে খাবার পৌঁছে দেওয়ার জন্য হযরত সাইকেল নিয়ে ওই আঞ্চলিক সড়কের শুবলি এলাকায় গিয়েছিল। সেখান থেকে ফেরার পথে এ দুর্ঘটনা ঘটে।শেরপুর থানার ভারপ্রাপ্ত কর্মকর্তা (ওসি) বাবু কুমার সাহা বলেন, দুর্ঘটনার খবর পেয়ে আহত কিশোরদের উদ্ধার করে চিকিৎসার জন্য প্রয়োজনীয় ব্যবস্থা নেওয়া হয়েছে। দুর্ঘটনাকবলিত মোটরসাইকেলটি থানা–পুলিশের হেফাজতে আছে।",Prothom Alo,https://www.prothomalo.com/bangladesh/district/9xhfug34wy
"হবিগঞ্জে ট্রাকের সঙ্গে সংঘর্ষে পিকআপ আরোহী ৩ নারী নিহত, আহত ১২","হবিগঞ্জের বাহুবলে পাথরবোঝাই ট্রাকের সঙ্গে মুখোমুখি সংঘর্ষে পিকআপ ভ্যানের আরোহী তিন নারী নিহত হয়েছেন। আহত হয়েছেন শিশুসহ অন্তত ১২ জন। গতকাল শুক্রবার দিবাগত রাত দেড়টায় ঢাকা-সিলেট মহাসড়কের বাহুবল উপজলার মৌচাক এলাকায় এ দুর্ঘটনা ঘটে।নিহত ব্যক্তিরা হলেন মঞ্জিলা বেগম (৪৫), তানজিলা বেগম (৩৫) ও শাহিনুর বেগম (৪৫)। তাঁরা সবাই কিশোরগঞ্জের হোসেনপুর উপজেলার গোবিন্দপুর গ্রামের বাসিন্দা। পুলিশ সূত্রে জানা গেছে, হোসেনপুর উপজেলার গোবিন্দপুর গ্রাম থেকে ১৭ জন নারী, শিশু ও পুরুষ একটি পিকআপযোগে সিলেটের হজরত শাহজালাল (র.)-এর মাজারে যাচ্ছিলেন। পিকআপটি বাহুবল উপজেলার ঢাকা-সিলেট মহাসড়কের মৌচাক এলাকায় পৌঁছালে ঢাকাগামী একটি পাথরবোঝাই ট্রাকের সঙ্গে মুখোমুখি সংঘর্ষ হয়। এতে পিকআপ ভ্যানটি দুমড়েমুচড়ে যায়। এতে ঘটনাস্থলেই ওই তিন নারীর মৃত্যু হয়।এ ঘটনায় পিকআপ ভ্যানের আরোহী বিল্লাল মিয়া, আমেনা খাতুন, জুনাইদ মিয়া, সুহেল মিয়া, মুক্তা আক্তার, আরমানসহ ১২ জন আহত হন। তাঁদের উদ্ধার করে বাহুবল উপজেলা স্বাস্থ্য কমপ্লেক্সে ও হবিগঞ্জ ২৫০ শয্যা জেলা হাসপাতালে ভর্তি করা হয়। এ ব্যাপারে বাহুবল থানার ভারপ্রাপ্ত কর্মকর্তা (ওসি) মো. রাকিবুল ইসলাম খান বলেন, দুর্ঘটনার পর আহত ব্যক্তিদের উদ্ধার করে হাসপাতালে ভর্তির ব্যবস্থা করা হয়েছে। নিহত ব্যক্তিদের লাশ শায়েস্তাগঞ্জ হাইওয়ে থানায় রাখা হয়েছে। এ ব্যাপারে আইনগত ব্যবস্থা নেওয়া হচ্ছে।",Prothom Alo,https://www.prothomalo.com/bangladesh/district/rljzq1eza9
একসঙ্গে দুই সন্তান হারিয়ে শোকে স্তব্ধ মা–বাবা,"কুমিল্লার দাউদকান্দি উপজেলায় যাত্রীবাহী বাস ও সিএনজিচালিত অটোরিকশার মুখোমুখি সংঘর্ষে আল আমিন ফরাজী (৩৫) ও তাঁর বোন সালেহা বেগমের (৪৫) মৃত্যুর শোকে স্তব্ধ হয়ে আছে তাঁদের গ্রামের বাড়ি। ছেলে-মেয়েকে হারানোর আকস্মিকতায় বাকরুদ্ধ হয়ে গেছেন সিরাজুল ইসলাম ফরাজী ও তাঁর স্ত্রী আফিয়া বেগম।শুক্রবার বেলা একটার দিকে ঢাকা-পেন্নাই-মতলব সড়কের কবিচন্দ্রদি শেখবাড়ির কাছে এ দুর্ঘটনা ঘটে। এতে তিনজন নিহত ও অটোরিকশার চালকসহ অপর চার যাত্রী গুরুতর আহত হন।নিহত আল আমিন ফরাজীর বাড়ি দাউদকান্দি উপজেলার কাউয়াদি গ্রামে। তিনি পোশাক কারাখানার শ্রমিক ছিলেন। এ দুর্ঘটনায় নিহত তাঁর বড় বোন সালেহা বেগম দাউদকান্দি উপজেলার ভবানীপুর গ্রামের বাসিন্দা মৃত আনু মিয়ার স্ত্রী। শুক্রবার সন্ধ্যায় কাউয়াদি গ্রামে আল আমিন ফরাজীর বাড়িতে গিয়ে দেখা যায়, আল আমিনের বাবা সিরাজ মিয়া ও মা আফিয়া বেগম স্তব্ধ হয়ে বসে আছেন। যেন অধিক শোকে পাথর হয়ে গেছেন তাঁরা।কাঁদতে কাঁদতে আল আমিনের স্ত্রী শিউলী আক্তার বলেন, স্বামীকে হারিয়ে সব শেষ হয়ে গেছে তাঁর। এখন সংসার কে চালাবে আর দুই ছেলেকে কে দেখে রাখবে। শ্বশুরের হৃদ্‌রোগের চিকিৎসার জন্য ব্যুরো বাংলাদেশ এনজিও থেকে ৫০ হাজার টাকা ঋণ নিয়েছিলেন। এই টাকা কীভাবে পরিশোধ করবেন, বুঝতে পারছেন না।আল আমিনের পঞ্চম শ্রেণিতে পড়ুয়া ছেলে জুনাইদ শূন্য দৃষ্টিতে ফ্যালফ্যাল করে তাকিয়ে আছে। ভাই-বোনের মৃত্যুতে অঝোরে কেঁদে চলেছেন সিরাজুল ইসলামে অপর দুই মেয়ে সেলিনা আক্তার ও ঝরনা আক্তার। বাড়ির উঠানে প্রতিবেশীদের ভিড়। সান্ত্বনা দেওয়ারও ভাষা হারিয়ে ফেলেছেন তাঁরা। আরও পড়ুনদাউদকান্দিতে বাসের চাপায় ভাই-বোনসহ নিহত তিন, আহত চার সিরাজ মিয়ার চাচাতো ভাই সেন্দু মিয়া ও প্রতিবেশী গৃহবধূ শিল্পী আক্তার প্রথম আলোকে বলেন, সিরাজ মিয়ার বসতঘর ছাড়া আর কোনো সম্পত্তি নেই। আল আমিনের আয়ে হৃদ্‌রোগ ও শ্বাসকষ্টে আক্রান্ত বৃদ্ধ বাবার চিকিৎসা ও ওষুধ খরচ চলত। ছয় সদস্যের পরিবারের ভরণপোষণের খরচও চালাতেন আল আমিন। একমাত্র উপার্জনক্ষম ছেলেকে হারিয়ে আল আমিনের বৃদ্ধ মা-বাবা ও স্ত্রী এখন দিশাহারা।আল আমিন পরিশ্রমী ও শান্ত স্বভাবের ছিলেন জানিয়ে কাউয়াদি গ্রামের ব্যাংক কর্মকর্তা মোহাম্মদ জসীম উদ্দিন বলেন, তাঁর অকালমৃত্যুতে পরিবারটি অসহায় হয়ে পড়েছে। এদিকে এ সড়ক দুর্ঘটনায় আহত হয়ে ঢাকা মেডিকেল কলেজ হাসপাতালে চিকিৎসাধীন অটোরিকশার চালক ও তিনপাড়া গ্রামের বাসিন্দা শান্ত মিয়া।তাঁর মা আকলিমা আক্তার প্রথম আলোকে বলেন, শান্তর বাবা আহাদ মিয়ার বয়স হয়েছে। আগে দিনমজুর ছিলেন। এখন কাজ করতে পারেন না। একমাত্র ছেলের আয়ে শান্তর দুই বোনের লেখাপড়া চলত। এখন পরিবার কীভাবে চলবে, আর কে–ইবা শান্তর চিকিৎসার খরচ জোগাবেন—তা নিয়ে চিন্তায় পড়েছেন তাঁরা।দাউদকান্দি মডেল থানার উপপরিদর্শক (এসআই) সুদর্শন কান্তি দে প্রথম আলোকে বলেন, এ সড়ক দুর্ঘটনায় নিহত তিনজনের লাশ ময়নাতদন্তের জন্য কুমিল্লা মেডিকেল কলেজ হাসপাতালে পাঠানো হয়েছে। এ ঘটনায় এখনো মামলা হয়নি।",Prothom Alo,https://www.prothomalo.com/bangladesh/district/064jyhhdx9
বাসের সঙ্গে সংঘর্ষে দুমড়েমুচড়ে গেল পাকিস্তানের ডেপুটি হাইকমিশনারের গাড়ি,"ব্রাহ্মণবাড়িয়ার বিজয়নগর উপজেলায় পাকিস্তানের ডেপুটি হাইকমিশনারের প্রাইভেট কারের সঙ্গে একটি যাত্রীবাহী বাসের মুখোমুখি সংঘর্ষ হয়েছে। এতে কেউ হতাহত না হলেও ডেপুটি হাইকমিশনারের গাড়ির সামনের অংশ দুমড়েমুচড়ে যায়। আজ শুক্রবার বেলা সাড়ে ১১টার দিকে ঢাকা-সিলেট মহাসড়কের বিজয়নগর উপজেলার রামপুর সেতুর কাছে এই দুর্ঘটনা ঘটে। সরাইল খাঁটিহাতা হাইওয়ে থানা সূত্রে জানা গেছে, শুক্রবার পাকিস্তানের ডেপুটি হাইকমিশনার কামার আব্বাস খোখার (৪৫) তাঁর পরিবারের সদস্যদের নিয়ে একটি প্রাইভেট কারে মৌলভীবাজারে যাচ্ছিলেন। ওই প্রাইভেট কারে কামার আব্বাস খোখারের স্ত্রী রেহেনা সারওয়ার খোখার (৪০), বড় মেয়ে হুদা আব্বাস খোখার (১৫), ছোট মেয়ে ফাতিমাহ খোখার (১৩) ও ছেলে মুহাম্মদ খোখারও (১২) ছিল। বেলা সাড়ে ১১টার দিকে ঢাকা-সিলেট মহাসড়কের ব্রাহ্মণবাড়িয়ার বিজয়নগর উপজেলার রামপুর সেতুর কাছে পৌঁছালে তাঁদের প্রাইভেট কারের সঙ্গে বিপরীত দিক থেকে আসা একটি যাত্রীবাহী বাসের সংঘর্ষ হয়। এতে গাড়িটি ক্ষতিগ্রস্ত হলে অল্পের জন্য তিনি ও তাঁর পরিবারের সদস্যরা রক্ষা পেয়েছেন। সরাইল খাঁটিহাতা হাইওয়ে থানার ভারপ্রাপ্ত কর্মকর্তা (ওসি) আকিল চন্দ্র বিশ্বাস ঘটনার সত্যতা নিশ্চিত করে প্রথম আলোকে বলেন, ঘটনার পর বাস ও প্রাইভেট কারটি উদ্ধার করে থানায় আনা হয়েছে। বাসের চালক সাইফুল ইসলামকে (৩০) আটক করা হয়েছে। এ ব্যাপারে আইনগত ব্যবস্থা নেওয়ার প্রক্রিয়া চলছে। পাকিস্তানের ডেপুটি হাইকমিশনার নিজেই তাঁর গাড়িটি চালাচ্ছিলেন। ঘটনার পর তাঁরা অন্য একটি গাড়িতে গন্তব্যে চলে গেছেন।",Prothom Alo,https://www.prothomalo.com/bangladesh/district/st0io1ifj1
"দাউদকান্দিতে বাসের চাপায় ভাই-বোনসহ নিহত তিন, আহত চার","কুমিল্লার দাউদকান্দিতে বাসের চাপায় সিএনজিচালিত অটোরিকশার তিন যাত্রী নিহত হয়েছেন। এর মধ্যে দুজন আপন ভাই–বোন। আজ শুক্রবার বেলা একটার দিকে ঢাকা-পেন্নাই-মতলব সড়কের কবিচন্দ্রদি শেখ বাড়ির কাছে এ দুর্ঘটনা ঘটে। এ সময় অটোরিকশার চালকসহ অপর চার যাত্রী গুরুতর আহত হন।নিহত ব্যক্তিরা হলেন—দাউদকান্দি উপজেলার কাউয়াদি গ্রামের বাসিন্দা আল আমিন (৩৫), তাঁর বড় বোন ভবানীপুর গ্রামের বাসিন্দা মৃত আনু মিয়ার স্ত্রী সালেহা বেগম (৪৫) ও বাজরা গ্রামের রোকসানা আক্তার (৩৩)। আহত ব্যক্তিরা হলেন আফারকান্দা গ্রামের বাসিন্দা নাজমুল হাসান (২৫), তাঁর স্ত্রী রীনা আক্তার (২২) ও তাঁদের আড়াই বছরের মেয়ে নুসরাত এবং দাউদকান্দির তিনপাড়া গ্রামের অটোরিকশাচালক শান্ত মিয়া (২৩)। দাউদকান্দি উপজেলার পশ্চিম কাউয়াদি গ্রামের বাসিন্দা আক্তার প্রধান বলেন, আল আমিন তাঁর বোনকে ঢাকায় চিকিৎসক দেখাতে নিয়ে গিয়েছিলেন। আজ দুপুরে তাঁরা ঢাকা থেকে বাড়ি ফিরছিলেন। দাউদকান্দির পেন্নাই থেকে তাঁদের বহনকারী অটোরিকশাটি উপজেলার কবিচন্দ্রদি এলাকায় পৌঁছালে ঢাকাগামী জৈনপুরী পরিবহনের একটি বাস ওই অটোরিকশাকে চাপা দেয়। এতে অটোরিকশাটি দুমড়েমুচড়ে গেলে আল আমিন ও তাঁর বড় বোন ঘটনাস্থলেই মারা যান। এ সময় ওই অটোরিকশার চালকসহ পাঁচজন গুরুতর আহত হন।  আহত ব্যক্তিদের উদ্ধার করে প্রথমে দাউদকান্দি উপজেলা স্বাস্থ্য কমপ্লেক্সে চিকিৎসা দেওয়া হয়। তাঁদের অবস্থার অবনতি হলে সবাইকে ঢাকা মেডিকেল কলেজ হাসপাতালে স্থানান্তর করা হয়। তবে ঢাকায় নেওয়ার পথে রোকসানা আক্তারের মৃত্যু হয়।  দাউদকান্দি উপজেলা স্বাস্থ্য কমপ্লেক্সের চিকিৎসক সেজুতি বলেন, আহত সবার অবস্থা  গুরুতর। তাঁদের শরীরের বিভিন্ন স্থানে আঘাতের চিহ্ন রয়েছে। তাই তাঁদের উন্নত চিকিৎসার জন্য ঢাকায় স্থানান্তর করা হয়েছে।দাউদকান্দি মডেল থানার উপপরিদর্শক ব্রিলটন ঘোষ বলেন, নিহত দুই ভাই–বোনের লাশ পুলিশি হেফাজতে আছে। নিহত ব্যক্তির স্বজনেরা থানায় পৌঁছালে আইনানুগ সিদ্ধান্ত নেওয়া হবে। জৈনপুরী পরিবহনের যাত্রীবাহী বাসটি আটক করা হয়েছে। তবে অটোরিকশাটি দুমড়েমুচড়ে গেছে।",Prothom Alo,https://www.prothomalo.com/bangladesh/district/d21xer37oo
কুষ্টিয়ায় বাসের চাপায় প্রাণ গেল মোটরসাইকেল আরোহী দুই কলেজছাত্রের,"কুষ্টিয়ার খোকসা উপজেলায় যাত্রীবাহী বাসের চাপায় মোটরসাইকেল আরোহী দুই কলেজছাত্র নিহত হয়েছেন। আজ বৃহস্পতিবার বেলা দেড়টার দিকে কুষ্টিয়া-রাজবাড়ী আঞ্চলিক মহাসড়কের পাইকপাড়া মির্জাপুর গ্রামের কাছে এ দুর্ঘটনা ঘটে।নিহত দুজন হলেন উপজেলার চর জগন্নাথপুর গ্রামে ইসহাক আলীর ছেলে আবু মুছা (১৮) ও একই উপজেলার যদুবয়রা গ্রামের আবু বক্করের ছেলে পারভেজ হোসেন (১৮)। তাঁরা দুজনই খোকসা শোমসপুর আবু তালেব ডিগ্রি কলেজের একাদশ শ্রেণির ছাত্র ছিলেন। পুলিশ ও স্থানীয় লোকজনের সঙ্গে কথা বলে জানা গেছে, আজ দুপুরে কলেজ শেষ করে মুছা ও পারভেজ মোটরসাইকেল নিয়ে কুষ্টিয়ার দিকে যাচ্ছিলেন। মোটরসাইকেলটি পাইকপাড়া মির্জাপুর গ্রামের কাছে পৌঁছালে বিপরীত দিক থেকে আসা পদ্মা গড়াই পরিবহনের যাত্রীবাহী একটি বাস ওই মোটরসাইকেলকে চাপা দেয়। এতে সড়কের ওপর ছিটকে পড়ে ঘটনাস্থলেই মুছা ও পারভেজের মৃত্যু হয়।প্রত্যক্ষদর্শী মুদিদোকানি আক্তার হোসেন বলেন, তিনি ঘটনাস্থল থেকে কিছুটা দূরে একটি গাছের নিচে বসে বিশ্রাম নিচ্ছিলেন। তিনি একটি মোটরসাইকেলকে কুষ্টিয়ার দিকে যেতে দেখেন। এ সময় বিপরীত দিক থেকে আসা বেপরোয়া গতির বাসটি ওই মোটরসাইকেলকে চাপা দেয়। তিনি ও স্থানীয় লোকজন ছুটে গিয়ে উদ্ধার করার আগেই মোটরসাইকেলে থাকা দুজন মারা যান।নিহত মুছা ও পারভেজের সহপাঠী হাসান আলী বলেন, কলেজ শেষে তাঁরা চার বন্ধু দুটি মোটরসাইকেল নিয়ে শিমুলিয়া ঘুরে বাড়ির উদ্দেশে যাচ্ছিলেন। তিনি সামনের মোটরসাইকেলে ছিলেন। পেছনে আরেক মোটরসাইকেলে মুছা ও পারভেজ ছিল। শিমুলিয়া ইউনিয়ন পরিষদের চেয়ারম্যান আব্দুল কুদ্দুস বলেন, ব্যস্ততম আঞ্চলিক মহাসড়কটি পাইকপাড়া এলাকায় প্রায়ই দুর্ঘটনা ঘটছে। দুর্ঘটনা ও প্রাণহানি রোধে উদ্যোগ নেওয়ার জোর দাবি জানান তিনি।খোকসা থানার উপপরিদর্শক (এসআই) মোজাম্মেল হক বলেন, নিহত ছাত্রদের পরিচয় নিশ্চিত হওয়া গেছে। হাইওয়ে পুলিশ এসে তাঁদের লাশের সুরতহাল প্রতিবেদন তৈরি করেছে। দুই ছাত্রের লাশ ময়নাতদন্তের জন্য কুষ্টিয়া জেনারেল হাসপাতাল মর্গে পাঠানো হয়েছে। তবে দুর্ঘটনার পরপরই বাসের চালক ও সহকারী পালিয়ে গেছেন। বাসটি জব্দ করা হয়েছে।",Prothom Alo,https://www.prothomalo.com/bangladesh/district/ffnz539ri5
কাঁঠালিয়া উপজেলা চেয়ারম্যানের গাড়ির ধাক্কায় প্রাণ গেল যুবকের,"ঝালকাঠির নলছিটিতে কাঁঠালিয়া উপজেলা চেয়ারম্যান ও উপজেলা আওয়ামী লীগের সাধারণ সম্পাদক এমদাদুল হকের সরকারি গাড়ির ধাক্কায় মো. মামুন (৪৫) নামের এক যুবক নিহত হয়েছেন। আজ বৃহস্পতিবার দুপুরে নলছিটি উপজেলার ঝালকাঠি-বরিশাল আঞ্চলিক মহাসড়কের ষাইটপাকিয়া এলাকায় এ ঘটনা ঘটে।মামুন নলছিটি উপজেলার মেরুহার এলাকার মোহাম্মদ আলীর ছেলে। নলছিটি থানার ভারপ্রাপ্ত কর্মকর্তা (ওসি) মুহা. আতাউর রহমান বিষয়টি নিশ্চিত করেছেন। ওই গাড়িতে ঘটনার সময় কাঁঠালিয়া থানার ভারপ্রাপ্ত কর্মকর্তা (ওসি) মুরাদ আলী ছিলেন। তিনিও এর সত্যতা নিশ্চিত করেছেন। এ সময় তাঁরা উপজেলা পরিষদের সরকারি গাড়িযোগে বরিশাল থেকে ঝালকাঠিতে আসছিলেন।ওসি মুরাদ আলী বলেন, উপজেলা চেয়ারম্যান এমদাদুল হক ও তিনি কাঁঠালিয়া উপজেলা পরিষদের গাড়িযোগ বরিশাল থেকে ঝালকাঠিতে ফিরছিলেন। এ সময় নলছিটি উপজেলার ষাইটপাকিয়া বাজার এলাকায় সংযোগ সড়ক থেকে মোটরসাইকেল আরোহী মামুন বাজারের প্রধান সড়কে উঠতে ছিল। এতে বরিশাল থেকে ছেড়ে আসা এমদাদুল হকের গাড়ি তাঁকে ধাক্কা দেয়। এতে তিনি গুরুতর আহত হন। স্থানীয় লোকজন তাঁকে উদ্ধার করে বরিশাল শের-ই–বাংলা মেডিকেল কলেজ হাসপাতালে নিয়ে গেলে চিকিৎসারত অবস্থায় দুপুরেই তাঁর মৃত্যু হয়। ওসি মুরাদ আলী আরও জানান, এ সময় মূল সরকারি গাড়ির চালক ছিলেন না। অন্য একজন গাড়ি চালাচ্ছিলেন। তবে তাঁর ড্রাইভিং লাইসেন্স ছিল।এ বিষয় জানতে কাঁঠালিয়া উপজেলা চেয়ারম্যান এমাদুল হকের মুঠোফোনে একাধিকবার কল দিলেও তিনি ফোন ধরেননি।নলছিটি থানার ওসি আতাউর রহমান বলেন, মামুনের পরিবারের লোকজন অভিযোগ দিলে আইনগত ব্যবস্থা নেওয়া হবে।",Prothom Alo,https://www.prothomalo.com/bangladesh/district/9qz9r97a4g
"সড়কে ধানমাড়াই
বড় দুর্ঘটনার আগেই ব্যবস্থা নিন","মহামারি, বন্যা, ঘূর্ণিঝড়, জলোচ্ছ্বাস, দাবদাহ—সব ধরনের দুর্যোগ বা প্রতিবন্ধকতাকে জয় করে আমাদের কৃষকেরা খাদ্য উৎপাদন করে যাচ্ছেন। কৃষকদের এই অনন্য ভূমিকার কারণে চলমান বৈশ্বিক অর্থনৈতিক অস্থিরতায় আমাদের এখনো খাদ্যসংকটে পড়তে হয়নি।গত বছর ভয়াবহ বন্যা দুশ্চিন্তা তৈরি করলেও এবার বোরো মৌসুমে ধান উৎপাদন বেশ স্বস্তিদায়ক। গ্রামে গ্রামে ধান কাটা ও ধানমাড়াইয়ের উৎসব চলছে। তবে ধানমাড়াইয়ের কাজের জন্য অনেকে বেছে নিচ্ছেন সড়ককে।এতে সড়ক সংকুচিত হয়ে পড়ছে। ধানমাড়াই ও শুকানোর কারণে যান চলাচল বাধাগ্রস্ত হয়ে দুর্ঘটনায় হতাহতের ঘটনা নতুন নয়। ফলে স্থানীয় প্রশাসনসহ সংশ্লিষ্ট কর্তৃপক্ষগুলোকে এ বিষয়ে মনোযোগ দেওয়া উচিত। প্রথম আলোর প্রতিবেদন জানাচ্ছে, জামালপুর-মাদারগঞ্জ মহাসড়কের পাঁচ কিলোমিটার অংশে চলছে ধানমাড়াইয়ের কাজ। ব্যস্ততম এ সড়ক দিয়ে জামালপুর জেলা শহর, ময়মনসিংহ, ঢাকা ও মাদারগঞ্জ হয়ে নৌপথে বগুড়ার বিভিন্ন স্থানে যাতায়াত করে মানুষ। মহাসড়কটির বিভিন্ন স্থান দখলে নিয়ে ধান ও খড় শুকানোয় নির্দিষ্ট গতিতে গাড়ি চালানো যাচ্ছে না। বিশেষ করে, ধানের ভেজা খড়ের ওপর দিয়ে অটোরিকশা চালানো খুব ঝুঁকিপূর্ণ। খড়ের ওপর মোটরসাইকেল ব্রেক করলেই চাকা পিছলে যায়।একইভাবে লালমনিরহাটের পাটগ্রাম-দহগ্রাম আঞ্চলিক সড়কেও এমন পরিস্থিতি তৈরি হয়েছে। সড়কটির ১৭ কিলোমিটারে রয়েছে ৪১টি বাঁক। এ কারণে এমনিতেই এই সড়কে যানবাহন ঝুঁকি নিয়ে চলাচল করছে। ভুট্টা ও খড় শুকানোর কারণে সড়কে বড় ধরনের দুর্ঘটনা ঘটতে পারে বলে আশঙ্কা এলাকাবাসীর। শেরপুর-ময়মনসিংহ আঞ্চলিক মহাসড়কেও এভাবে ধান ও খড় শুকানো হচ্ছে।কৃষকদের বক্তব্য, বাড়িতে ধানমাড়াই বা খড় শুকানোর জায়গা সংকুলান না হওয়ায় তাঁরা সড়কেই সে কাজ সারছেন। কিন্তু মহাসড়ক আইন ২০২১ অনুযায়ী, ফসল, খড় বা অন্য কোনো পণ্য শুকানো বা এ ধরনের কোনো কাজে মহাসড়ক ব্যবহার করা যাবে না। এতে যেকোনো সময় দুর্ঘটনা ঘটার আশঙ্কা রয়েছে।  সেখানে যাঁরা এই কাজ করছেন তাঁরা নিজেরা ঝুঁকির মুখে থাকেন, গাড়িচালক ও যাত্রীদেরও ঝুঁকিতে ফেলেন। একজন ট্রাকচালকের বক্তব্য, মহাসড়কে কোনো দুর্ঘটনা হলে সবাই চালকদের ধরেন। সব দোষ হয় চালকের। কিন্তু সড়কের ওপর যে অবৈধভাবে ধান শুকানো হচ্ছে, সেটার কিন্তু কোনো দোষ নেই। ধান ও খড় শুকানোর সময় বারবার হর্ন বাজালেও লোকজন শুনতে চান না।শুধু এ তিন সড়কেই নয়, এ সময় দেশের প্রত্যন্ত এলাকার অনেক সড়কে ধানমাড়াইয়ের কাজ চলে। এ ব্যাপারে স্থানীয় প্রশাসনের ব্যবস্থা নেওয়া জরুরি। সড়ক বিভাগ থেকে গণমাধ্যমে বিজ্ঞপ্তি দিয়ে এটি বন্ধ করার জন্য কৃষকদের অনুরোধ জানানো হয়েছে। তবে সচেতনতামূলক প্রচারণা কার্যক্রম আরও জোরদার করতে হবে। এ ক্ষেত্রে স্থানীয় জনপ্রতিনিধিরা গুরুত্বপূর্ণ ভূমিকা পালন করতে পারেন।",Prothom Alo,https://www.prothomalo.com/opinion/editorial/o6198yaysv
বাগমারায় ট্রাক্টরের চাপায় প্রাণ গেল প্রতিবন্ধী ভ্যানচালকের,"রাজশাহীর বাগমারা উপজেলায় মাটিবাহী ট্রাক্টরের চাপায় ফজলুর রহমান শাহ (৫৫) নামের এক প্রতিবন্ধী ভ্যানচালক নিহত হয়েছেন। বুধবার রাত নয়টার দিকে উপজেলার তাহেরপুর-ভবানীগঞ্জ সড়কের প্রেমতলী এলাকায় এ দুর্ঘটনা ঘটে। এ ঘটনায় চালক পালিয়ে গেলেও ট্রাক্টরটি জব্দ করেছে পুলিশ।ফজলুর রহমান শাহ উপজেলার গোয়ালকান্দি ইউনিয়নের সাজুড়িয়া শাহপাড়ার বাসিন্দা। ব্যাটারিচালিত ভ্যান চালিয়ে তিনি জীবিকা নির্বাহ করতেন বলে স্থানীয় জনপ্রতিনিধি জানিয়েছেন। পুলিশ ও প্রত্যক্ষদর্শী কয়েকজন জানান, রাতে ব্যাটারিচালিত ভ্যান চালিয়ে নিজ বাড়িতে ফিরছিলেন ফজলুর রহমান। রাত নয়টার দিকে তিনি তাহেরপুর-ভবানীগঞ্জ সড়কের প্রেমতলী এলাকায় পৌঁছালে একই দিক থেকে আসা একটি মাটিবাহী ট্রাক্টর নিয়ন্ত্রণ হারিয়ে তাঁর ওপর দিয়ে চলে যায়। ট্রাক্টরের চাপায় তাঁর মাথা থেঁতলে যায় এবং ঘটনাস্থলেই তিনি নিহত হন। ঘটনার পর স্থানীয় লোকজন ট্রাক্টরটি আটক করে থানায় খবর দেন।গোয়ালকান্দি ইউনিয়ন পরিষদের ৩ নম্বর ওয়ার্ডের সাবেক সদস্য আবেদ আলী মোল্লাহ প্রথম আলোকে বলেন, কয়েক দিন ধরে রাতে অবৈধ ট্রাক্টরে করে ইটভাটায় মাটি বহন করা হচ্ছিল। রামরামার হাসনিপুর এলাকা থেকে মাটি নিয়ে ট্রাক্টরটি প্রেমতলী এলাকার একটি ইটভাটায় যাওয়ার সময় এ দুর্ঘটনা ঘটে। ভ্যানচালক ফজলুর রহমান শারীরিক প্রতিবন্ধী ছিলেন। তিনি স্বাভাবিকভাবে চলাফেরা করতে পারতেন না। ফজলুর রহমান ব্যাটারিচালিত ভ্যান চালিয়ে জীবিকা নির্বাহ করতেন। দুর্ঘটনায় তিনি ঘটনাস্থলেই নিহত হন। বাগমারা থানার ভারপ্রাপ্ত কর্মকর্তা আমিনুল ইসলাম প্রথম আলোকে বলেন, খবর পেয়ে ঘটনাস্থলে পুলিশ পাঠানো হয়েছে। মাটিবাহী ট্রাক্টরটি জব্দ করা হয়েছে। তবে চালক মকছেদ আলী পালিয়ে গেছেন। এ ঘটনায় পুলিশ আইনগত ব্যবস্থা নেবে বলে তিনি জানান।",Prothom Alo,https://www.prothomalo.com/bangladesh/district/y2tw13us4r
অসুস্থ মাকে দেখতে যাওয়ার পথে ট্রাকের চাপায় মারা গেলেন ছেলে,"অসুস্থ মাকে দেখতে যাওয়ার পথে ট্রাকের চাপায় ছেলের মৃত্যু হয়েছে। আজ বুধবার ভোর সাড়ে পাঁচটার দিকে গাজীপুরের শ্রীপুর উপজেলার আনসার রোড এলাকায় ঢাকা-ময়মনসিংহ মহাসড়কে এ ঘটনা ঘটে।মারা যাওয়া ব্যক্তির নাম মো. শাহজাহান (৫০)। তিনি শ্রীপুরের টেংরা গ্রামের মো. আবদুল হাকিমের ছেলে। তিনি আনসার রোড এলাকায় বসবাস করতেন। গাজীপুর সদর উপজেলার বাঘের বাজারে তাঁর পোশাক বিক্রির দোকান ছিল। শাহজাহানের এক স্বজন কবির কিরণ প্রথম আলোকে বলেন, শাহজাহানের মা টেংরা গ্রামে থাকেন। তিনি শারীরিক অসুস্থতায় ভুগছেন। অসুস্থ মাকে দেখার জন্য আজ ভোরে টেংরা গ্রামের উদ্দেশে রওনা হন শাহজাহান। আনসার রোডের বাসা থেকে বের হয়ে একটি ভ্যানগাড়িতে চড়েন তিনি। ওই ভ্যানে তিন যাত্রী ছিলেন। তাঁদের বহনকারী ভ্যানগাড়িটি ঢাকা-ময়মনসিংহ মহাসড়কের আনসার রোডের মোড়ে এসে পৌঁছালে পেছন থেকে একটি ট্রাক ধাক্কা দেয়। এতে গুরুতর আহত হন শাহজাহান। পরে ঘটনাস্থলেই তাঁর মৃত্যু হয়। এ ঘটনায় ভ্যান গাড়ির চালকসহ তিনজন আহত হয়েছেন। তাঁদের উদ্ধার করে স্থানীয়রা গাজীপুর শহীদ তাজউদ্দীন আহমদ মেডিকেল কলেজ হাসপাতালে পাঠিয়েছেন। মাওনা হাইওয়ে থানার উপপরিদর্শক (এসআই) মো. শহিদুল ইসলাম প্রথম আলোকে বলেন, সড়ক দুর্ঘটনায় মো. শাজাহান নামের এক ব্যক্তির মৃত্যু হয়েছে। তাঁর লাশ স্বজনদের কাছে হস্তান্তর করা হয়েছে। দুর্ঘটনার পর পালিয়ে গেছেন ট্রাকচালক। তবে ট্রাকটি পুলিশি হেফাজতে আছে।",Prothom Alo,https://www.prothomalo.com/bangladesh/district/egdhqkztvj
"কলমাকান্দায় নিয়ন্ত্রণ হারিয়ে লরি পুকুরে, চালক নিহত","নেত্রকোনার কলমাকান্দা উপজেলায় একটি লরির চালক নিয়ন্ত্রণ হারালে সেটি উল্টে রাস্তার পাশের পুকুরে পড়ে যায়। এতে চালক নিহত হয়েছেন। ওই চালকের নাম ইয়াছিন মিয়া (১৯)।আজ বুধবার সকালে নাজিরপুর-সিধলী সড়কের হরিপুর এলাকায় এ দুর্ঘটনা ঘটে। নিহত ইয়াছিন মিয়া উপজেলার কৈলাটি ইউনিয়নের ক্ষুদ্র সিধলী গ্রামের মো. বাচ্চু মিয়ার ছেলে। পুলিশ ও স্থানীয় সূত্রে জানা গেছে, আজ ভোরে দুর্গাপুরে সোমেশ্বরী নদী থেকে বালু আনার উদ্দেশে বাড়ি থেকে লরি নিয়ে বের হন ইয়াছিন মিয়া। সকাল ছয়টার দিকে হরিপুর এলাকায় পৌঁছালে তিনি লরির নিয়ন্ত্রণ হারান। এতে লরিটি সড়কের পাশের একটি পুকুরে পড়ে যায়। এতে ঘটনাস্থলেই ইয়াছিন মিয়া মারা যান। পরে ফায়ার সার্ভিস, পুলিশ ও স্থানীয় ব্যক্তিদের সহায়তায় তাঁর লাশ উদ্ধার করা হয়।কলমাকান্দা থানার ভারপ্রাপ্ত কর্মকর্তা (ওসি) আবুল কালাম প্রথম আলোকে বলেন, কোনো অভিযোগ না থাকায় পরিবারের আবেদনের পরিপ্রেক্ষিতে লাশটি স্বজনদের কাছে হস্তান্তর করা হয়েছে। এ ঘটনায় থানায় একটি অপমৃত্যুর মামলা হয়েছে।",Prothom Alo,https://www.prothomalo.com/bangladesh/district/958kqw1lhb
ছোট ভাইকে নিয়ে এসএসসি পরীক্ষাকেন্দ্রে যাওয়ার সময় দুর্ঘটনায় তরুণ নিহত,"কুমিল্লার দাউদকান্দি উপজেলার ইটাখোলা এলাকায় ট্রাকের চাপায় এক তরুণ মারা গেছেন। এ ঘটনায় আহত হয়েছে তাঁর ছোট ভাই। মোটরসাইকেলে করে ছোট ভাইকে এসএসসির পরীক্ষাকেন্দ্রে নিয়ে যাওয়ার সময় তাঁরা দুর্ঘটনার শিকার হন।আজ মঙ্গলবার সকাল সোয়া নয়টার দিকে ঢাকা-আমিরাবাদ-কচুয়া সড়কে এ দুর্ঘটনা ঘটে। নিহত তরুণের নাম ইকবাল হোসেন (১৯)। তিনি বরকোটা স্কুল অ্যান্ড কলেজের দ্বিতীয় বর্ষের ছাত্র। তাঁর ছোট ভাই ইমরান হোসেন (১৭) আনন্দ মাল্টিমিডিয়া স্কুল অ্যান্ড কলেজের ছাত্র। তাঁরা উপজেলার গৌরীপুর গ্রামের ইমান আলীর ছেলে।আহত ইমরান হোসেনকে প্রথমে দাউদকান্দি উপজেলা স্বাস্থ্য কমপ্লেক্সে চিকিৎসা দেওয়া হয়। অবস্থার অবনতি হলে তাকে ঢাকা মেডিকেল কলেজ হাসপাতালে পাঠানো হয়। থানা–পুলিশ ও পারিবারিক সূত্রে জানা যায়, ইকবাল মোটরসাইকেলে করে ছোট ভাই ইমরানকে তার পরীক্ষাকেন্দ্র বরকোটা স্কুল অ্যান্ড কলেজে পৌঁছে দেওয়ার জন্য বাড়ি থেকে রওনা দেন। তাঁদের মোটরসাইকেলটি সড়কের ইটাখোলা এলাকায় পৌঁছালে কচুয়াগামী একটি ট্রাক মোটরসাইকেলটিকে পেছন দিক থেকে চাপা দেয়। এতে ঘটনাস্থলেই চালক ইকবাল হোসেন মারা যান এবং ইমরান হোসেন গুরুতর আহত হয়। এরপর স্থানীয় লোকজন তাকে হাসপাতালে নিয়ে যায়।উপজেলা স্বাস্থ্য কমপ্লেক্সের জরুরি বিভাগের চিকিৎসক মো. ওয়াহিদুজ্জামান বলেন, আহত ইমরানের পায়ে গুরুতর আঘাত রয়েছে। এ বিষয়ে ইকবালের পরিবারের কারও সঙ্গে কথা বলা সম্ভব হয়নি। বরকোটা স্কুল অ্যান্ড কলেজের অধ্যক্ষ মো. জসিম উদ্দিন বলেন, নিহত ইকবাল হোসেন একজন মেধাবী ছাত্র ছিলেন। তাঁর মৃত্যুর খবর তাঁরা মেনে নিতে পারছেন না।দাউদকান্দি মডেল থানার গৌরীপুর পুলিশ তদন্ত কেন্দ্রের ইনচার্জ পরিদর্শক মো. আসাদুজ্জামান বলেন, তিনি দুর্ঘটনার খবর শুনে দ্রুত ঘটনাস্থলে যান। কিন্তু ট্রাকটি আটক করা সম্ভব হয়নি।",Prothom Alo,https://www.prothomalo.com/bangladesh/district/jvfmqtnyn0
চালের বস্তাভর্তি নছিমন নিয়ন্ত্রণ হারিয়ে খাদে পড়ে চালক নিহত,"নরসিংদীর রায়পুরায় চালের বস্তাভর্তি নছিমন নিয়ন্ত্রণ হারিয়ে খাদে উল্টে পড়ে এর চালক নিহত হয়েছেন। গতকাল সোমবার সন্ধ্যা সাতটার দিকে উপজেলার নিলক্ষা ইউনিয়নের হরিপুর বাজারসংলগ্ন এলাকায় এ দুর্ঘটনা ঘটে।নিহত নছিমনচালকের নাম মাসুদ মিয়া (৪২)। তিনি নরসিংদী সদর উপজেলার হাজীপুর ইউনিয়নের বীর মুক্তিযোদ্ধা আজগর আলীর ছেলে। পুলিশ ও স্থানীয় লোকজন জানান, গতকাল বিকেলে নরসিংদী শহরের বড়বাজার থেকে চালের বস্তা নিয়ে রায়পুরার নিলক্ষা ইউনিয়নের হরিপুর বাজারে যাচ্ছিলেন মাসুদ মিয়া। সন্ধ্যা সাতটার দিকে হরিপুর বাজারের কাছাকাছি পৌঁছার পর নছিমনটি নিয়ন্ত্রণ হারিয়ে পাশের খাদে উল্টে পড়ে যায়। এতে ঘটনাস্থলেই তাঁর মৃত্যু হয়। পরে পুলিশ গিয়ে তাঁর লাশ উদ্ধার করে। পুলিশ সূত্রে জানা গেছে, রাতেই সুরতহাল প্রতিবেদন তৈরির পর ময়নাতদন্তের জন্য লাশ নরসিংদী সদর হাসপাতালের মর্গে পাঠানোর প্রক্রিয়া চলছিল। তবে নিহত চালকের স্বজনেরা বিনা ময়নাতদন্তে লাশ হস্তান্তরের আবেদন করেন। রাতভর তাঁর লাশ থানায় রাখা হয়। আজ সকাল সাড়ে আটটায় এ প্রতিবেদন লেখা পর্যন্ত নিহত নছিমনচালকের পরিবারের সদস্যরা থানায় বসে ছিলেন।রায়পুরা থানার উপপরিদর্শক (এসআই) আবদুস সালাম জানান, মাসুদ মিয়ার লাশ থানা প্রাঙ্গণে রাখা হয়েছে। স্বজনদের আবেদনের পরিপ্রেক্ষিতে বিনা ময়নাতদন্তে তাঁর লাশ হস্তান্তরের প্রক্রিয়া চলছে।",Prothom Alo,https://www.prothomalo.com/bangladesh/district/fnfqz6hfs1
"ব্র্যাক–বিশ্বব্যাংকের আলোচনা সভা
মৃত্যুঝুঁকি বাড়াচ্ছে নিম্নমানের হেলমেট","দেশের বাজারে অধিকাংশ হেলমেট মানহীন। বাড়তি আমদানি শুল্কের কারণে দাম বেশি হওয়ায় ভালো মানের হেলমেট ব্যবহারে ক্রেতাদের আগ্রহ কম। এ ছাড়া বাজারে যেসব হেলমেট পাওয়া যায়, দেখে বোঝার কোনো উপায় নেই সেগুলো মানসম্মত কি না। অথচ মোটরসাইকেল দুর্ঘটনায় মৃত্যু ও ঝুঁকি কমাতে ভালো মানের হেলমেট ব্যবহার করার বিকল্প নেই। জাতিসংঘ সড়ক নিরাপত্তা সপ্তাহ-২০২৩ উপলক্ষে রোববার রাজধানীর একটি হোটেলে ব্র্যাক ও বিশ্বব্যাংক আয়োজিত আলোচনা সভায় এসব কথা বলেন আলোচকেরা। সভায় প্রধান অতিথি ছিলেন সড়ক পরিবহন ও মহাসড়ক বিভাগের সচিব এ বি এম আমিন উল্লাহ নুরী। তিনি বলেন, মোটরসাইকেল ব্যবহার সীমিত করা নয়, আরোহীদের সুরক্ষা নিশ্চিত করতে হবে। মানহীন হেলমেটের ব্যবহার বন্ধ করতে হবে। এ জন্য বেসরকারি উন্নয়ন সংস্থাসহ সংশ্লিষ্ট সবাইকে ঐক্যবদ্ধভাবে কাজ করার আহ্বান জানান তিনি। সরকারের একার পক্ষে মোটরসাইকেল আরোহীদের মানসম্মত হেলমেট ব্যবহারের আইন কার্যকরভাবে প্রয়োগ করা সম্ভব নয় উল্লেখ করে আমিন উল্লাহ নুরী বলেন, ‘বিষয়টি নিয়ে আমাদের একটি সামাজিক আন্দোলন গড়ে তুলতে হবে।’সভার বিশেষ অতিথি বাংলাদেশ সড়ক পরিবহন কর্তৃপক্ষের (বিআরটিএ) চেয়ারম্যান নুর মোহাম্মদ মজুমদার বলেন, দেশে মোট দুর্ঘটনার ৪০ শতাংশ মোটরসাইকেল দুর্ঘটনা। ঝুঁকিপূর্ণভাবে মোটরসাইকেল চালানো এসব দুর্ঘটনার প্রধান কারণ। আবার হেলমেট একেবারেই না পরা বা ভালো মানের হেলমেট না পরার কারণে দুর্ঘটনার ফলও হয় মারাত্মক।সড়ক নিরাপত্তা আইন-২০১৮ অনুযায়ী মোটরসাইকেল আরোহীর মানসম্মত হেলমেট পরা বাধ্যতামূলক। কিন্তু এ নিয়ে সুনির্দিষ্ট কোনো মান ছিল না। তবে বিএসটিআই নিরাপদ হেলমেটের মান চূড়ান্ত করেছে। গত বছরের অক্টোবরে সরকার এ বিষয়ে গেজেট প্রকাশ করেছে। এই গেজেট প্রকাশের পর মোটরসাইকেল হেলমেট বিক্রি ও পরিধানের ক্ষেত্রে এই মান মেনে চলা বাধ্যতামূলক করা হয়েছে। এ কারণে আমদানি করা হেলমেটের বিএসটিআইয়ের ছাড়পত্র থাকা বাধ্যতামূলক।আমদানি শুল্ক বেশি প্রসঙ্গে বিএসটিআইয়ের মহাপরিচালক মো. আবদুস সাত্তার বলেন, বাজারে ৩ হাজার থেকে শুরু করে ৭০ হাজার টাকায় ভালো মানের হেলমেট পাওয়া যায়। তবে এসব হেলমেটেরও আয়ুষ্কাল থাকা প্রয়োজন। কত দিন ব্যবহার করা যাবে, সেটা ঠিক করা দরকার। হেলমেট কেনার সময় বিএসটিআইয়ের স্টিকার দেখে কেনার পরামর্শ দেন তিনি। দেশে ভালো মানের হেলমেট উৎপাদনের অনুমোদন দেওয়া হয়েছে বলেও জানান আবদুস সাত্তার। তিনি বলেন, প্রাণ গ্রুপ হেলেমট উৎপাদনের অনুমতি পেয়েছে। তারা প্রথমে যে মানের হেলমেট উৎপাদনের জন্য নমুনা দিয়েছিল, সেসব বিএসটিআইয়ের নির্ধারিত মানের ছিল না। নির্ধারিত মানের হেলমেটের নমুনা পাঠানোর পর অনুমোদন দেওয়া হয়েছে।সভার বিশেষ অতিথি পুলিশের অতিরিক্ত মহাপরিদর্শক আতিকুল ইসলাম বলেন, ‘গত কয়েক বছরে আমরা হত্যাকাণ্ডের মতো অপরাধের হারও কমাতে সক্ষম হয়েছি। কিন্তু সড়ক দুর্ঘটনা এবং এ থেকে মৃত্যুর হার কমানো সম্ভব হয়নি এখনো।’বিশেষ অতিথির বক্তব্যে বিশ্বব্যাংকের কান্ট্রি ডিরেক্টর আবদুল্লায়ে সেক বলেন, মোটরসাইকেল দুর্ঘটনায় নিহত ব্যক্তিদের অধিকাংশের বয়স ২৬ থেকে ৩০ বছর। দুঃখজনকভাবে বাংলাদেশের বাজারে বর্তমানে যেসব হেলমেট পাওয়া যায়, তার অধিকাংশই গুণগত মান ও সুরক্ষা—কোনো দিক থেকেই আন্তর্জাতিক মানদণ্ড পূরণ করে না। ভার্চ্যুয়ালি যুক্ত হয়ে সড়ক নিরাপত্তাবিষয়ক বিশ্বব্যাংকের আন্তর্জাতিক পরামর্শক পিয়েরে ক্যাসটাইং বলেন, বাংলাদেশ সরকার হেলমেটের মানদণ্ড নির্ধারণ ও চালকদের হেলমেট ব্যবহার বাধ্যতামূলক করে আইন করেছে। এখন এই আইনের কার্যকর প্রয়োগের পদক্ষেপ নিতে হবে।অনুষ্ঠানে স্বাগত বক্তব্য দেন বিশ্বব্যাংকের জ্যেষ্ঠ পরিবহনবিশেষজ্ঞ এবং প্রতিষ্ঠানটির অর্থায়নে বাস্তবায়িত বাংলাদেশ রোড সেফটি প্রকল্পের প্রধান দীপন বোস। তিনি বলেন, বিশ্বব্যাংক সড়ক নিরাপত্তাকে গুরুত্বপূর্ণ উন্নয়ন অগ্রাধিকার মনে করে। এ ক্ষেত্রে বাংলাদেশ সরকার এবং সংশ্লিষ্ট সব অংশীজনের সঙ্গে ঐক্যবদ্ধভাবে কাজ করতে তাঁরা অঙ্গীকারবদ্ধ। সভার সঞ্চালক ব্র্যাকের রোড সেফটি প্রোগ্রামের পরিচালক আহমেদ নাজমুল হুসেইন বলেন, আইন মেনে চলা এবং আইনের প্রয়োগ উভয় ক্ষেত্রেই জনসচেতনতা অত্যন্ত জরুরি। সুবিধা উপলব্ধি করলে মানুষ আইন মানতে উৎসাহী হন।সমাপনী বক্তব্যে বিশ্বব্যাংকের কর্মসূচি সমন্বয়ক দিলশাদ দোসানি বলেন, বাংলাদেশে হেলমেট নিয়ে জাতীয় নিরাপত্তা মানদণ্ড বাস্তবায়নে সরকার এবং অন্যান্য বেসরকারি সংস্থার সমন্বয়ে একটি কমিটি গঠন করা প্রয়োজন। এ কমিটি একটি রোডম্যাপ প্রণয়ন করবে, যার আওতায় আইনটি বাস্তবায়নে একটি কর্মপরিকল্পনা ও কর্মকৌশল প্রণয়ন করা হবে।বিশ্বজুড়ে পালিত হচ্ছে সপ্তম জাতিসংঘ সড়ক নিরাপত্তা সপ্তাহ। এ বছর ১৫ থেকে ২১ মে সপ্তাহটি পালন করা হয়েছে।",Prothom Alo,https://www.prothomalo.com/bangladesh/xesfqt76y1
ধানমাড়াই গাড়ি উল্টে বাবা-ছেলের মৃত্যু,"রাজশাহীর গোদাগাড়ী উপজেলায় ভাড়ায় ধানমাড়াইয়ের কাজে গিয়েছিলেন বাবা ও ছেলে। মাড়াই শেষে ওই গাড়িতে চড়ে বাড়ি ফিরছিলেন। পথে গাড়ি উল্টে ঘটনাস্থলে বাবা–ছেলের মৃত্যু হয়। রোববার সকাল সাড়ে ১০টার দিকে রাজশাহী-চাঁপাইনবাবগঞ্জ মহাসড়কে গোদাগাড়ী উপজেলার চাপাল এলাকায় এ দুর্ঘটনা ঘটে। নিহত বাবার নাম এন্তাজুল ইসলাম (৬৫) ও ছেলের নামে কোরবান আলী (১৭)। তাঁদের বাড়ি পবা উপজেলার দামকুড়া থানার গহমাবোনা গ্রামে। গোদাগাড়ীর প্রেমতলী পুলিশ তদন্তকেন্দ্রের পরিদর্শক রফিকুল ইসলাম বলেন, ধানমাড়াই মেশিনটি বসানো আছে একটি লোহার তৈরি গাড়িতে।এই গাড়িতে চড়ে সকালে ধান মাড়াই করে বাড়ি ফিরছিলেন এন্তাজুল ও কোরবানসহ কয়েকজন শ্রমিক। পথে গাড়িটি উল্টে গেলে চাপা পড়ে বাবা ও ছেলে নিহত হন। কীভাবে দুর্ঘটনা ঘটেছে, তা কেউ দেখেনি।তিনি আরও জানান, গাড়িতে থাকা শ্রমিকেরা ধারণা করছেন যে হঠাৎ হর্ন শুনে গাড়ির নিয়ন্ত্রণ হারান চালক। তবে কোন গাড়ি যে ধাক্কা দিয়েছে, এ রকম কেউ দেখেনি। তাই পরিবারের কোনো অভিযোগ নেই। তাঁরা কোনো মামলা করতে চান না। তাঁরা ময়নাতদন্ত না করেই লাশ নিয়ে গেছেন।",Prothom Alo,https://www.prothomalo.com/bangladesh/district/h5gjvywuwd
থামার ইশারায় গতি কমানো বাসে উঠতে গিয়ে নিচে পড়ে গেল প্রাণ,"কিশোরগঞ্জের ভৈরবে যাত্রীবাহী বাসের নিচে চাপা পড়ে মিজানুর রহমান নামের এক ব্যক্তির মৃত্যু হয়েছে। গতকাল শনিবার রাতে ঢাকা-সিলেট মহাসড়কের সৈয়দ নজরুল ইসলাম সেতুর ভৈরব প্রান্তে বাসে উঠতে গিয়ে এ দুর্ঘটনা ঘটে বলে জানিয়েছে পুলিশ ও প্রত্যক্ষদর্শীরা।মিজানুর রহমান ব্রাহ্মণবাড়িয়া জেলা জাকের পার্টির সাবেক সভাপতি। তিনি ব্রাহ্মণবাড়িয়া সদর থানার টিএ রোডের কাজিপাড়া এলাকার বাসিন্দা। ব্রাহ্মণবাড়িয়া শহরে তাঁর কুরিয়ারের ব্যবসা রয়েছে। পুলিশ ও প্রত্যক্ষদর্শীরা জানায়, গতকাল ব্যবসায়িক প্রয়োজনে মিজানুর রহমান ভৈরব এসেছিলেন। কাজ শেষে ব্রাহ্মণবাড়িয়া ফেরার জন্য রাত ১০টার দিকে তিনি সৈয়দ নজরুল ইসলাম সেতুর ভৈরব প্রান্তের টোল প্লাজায় আসেন। সেখানে ঢাকা থেকে ছেড়ে আসা ব্রাহ্মণবাড়িয়াগামী সোহাগ পরিবহনের একটি বাস আসতে দেখে মিজানুর রহমানসহ তিনজন থামার ইশারা দেন। গাড়ি গতি কমালে মিজানুর দৌড়ে উঠতে যান। কিন্তু তখন বাসের দরজা বন্ধ ছিল। এতে বাসের সঙ্গে মিজানুর রহমানের ধাক্কা লাগে এবং পড়ে গিয়ে চাকার নিচে চলে যান।গুরুতর আহত অবস্থায় মিজানুর রহমানকে উপজেলা স্বাস্থ্য কমপ্লেক্সে নিয়ে যাওয়া হয়। স্বাস্থ্য কমপ্লেক্সের জরুরি বিভাগের চিকিৎসক বিনিতা দাস জানান, হাসপাতালে আনার আগেই মিজানুর রহমানের মৃত্যু হয়। সৈয়দ নজরুল ইসলাম সেতুর টোল প্লাজার ভৈরব প্রান্তের ইনচার্জ মোহাম্মদ আলী বলেন, সিসি ক্যামেরায় দেখা গেছে, মিজানুর বাসটিতে উঠতে চেষ্টা করেন। তখন দুর্ঘটনাটি ঘটে।মিজানুর রহমানের মেয়ে লিপি বেগম বলেন, ব্যবসার কাজে তাঁর বাবা ভৈরব এসেছিলেন। কাজ শেষে ফোন করে জানিয়েছিলেন বাসে বাড়ি ফিরছেন। কিন্তু বাবার আর ফেরা হলো না।ভৈরব হাইওয়ে থানার ভারপ্রাপ্ত কর্মকর্তা (ওসি) মোজাম্মেল হক বলেন, দুর্ঘটনার পর বাসটি দ্রুত চালিয়ে এর চালক আশুগঞ্জ প্রান্তে চলে যান। তখন উপস্থিত জনতা দৌড়ে গিয়ে বাসটিকে জব্দ করেন। তবে চালককে ধরতে পারেননি।",Prothom Alo,https://www.prothomalo.com/bangladesh/district/frxsj7lghy
"মতামত
মোটরসাইকেল দুর্ঘটনায় মৃত্যুর সংখ্যা কেন বাড়ছে","১৬ মে, মঙ্গলবার। এদিন সন্ধ্যায় ফরিদপুরে হোসেন, জুবায়ের ও নাহিদ নামের তিন যুবক একটি মোটরসাইকেলে চড়ে ঢাকা-খুলনা মহাসড়ক ধরে বাড়ি ফিরছিলেন। পথিমধ্যে তাঁরা কালবৈশাখীর কবলে পড়েন। ঝড়ে রাস্তার পাশের গাছ থেকে ডাল ভেঙে পড়ে মোটরসাইকেলের ওপর। এতে যানটি পিছলে পড়ে। আরোহী তিনজনই ছিটকে রাস্তার ওপর পড়ে যান এবং বিপরীত দিক থেকে আসা ট্রাকের চাকায় পিষ্ট হয়ে প্রাণ হারান। এর ঠিক আগে ৮ মে গোপালগঞ্জে ১৬ থেকে ১৮ বছর বয়সী তিন কিশোর ট্রাকের ধাক্কায় নিহত হয়। একটি মোটরসাইকেলে করে একই মহাসড়ক ধরে বাড়ি ফিরছিল তারা।মাত্র ১০ দিনের কম সময়ের ব্যবধানে দুটি দুর্ঘটনায় ছয়জনের মৃত্যু আরও একবার বাহন হিসেবে মোটরসাইকেলের উচ্চ ঝুঁকির বিষয়টি চোখে আঙুল দিয়ে দেখিয়ে দেয়।দুটি ঘটনাতেই আরোহীরা তিনজন এক মোটরসাইকেলে চড়ে আইন ভঙ্গ করেছেন। কারণ, দুর্ঘটনার ঝুঁকি বাড়ে বলে এতে দুজনের বেশি ওঠা নিষিদ্ধ। তাঁরা হেলমেট পরিধান করেছিলেন কি না, পত্রিকার সংবাদে তা উল্লেখ ছিল না। যদি হেলমেট না পরেই ভ্রমণ করে থাকেন, তাহলে অবাক হওয়ার কিছু নেই। কারণ, বিশ্বব্যাংক ও বাংলাদেশ প্রকৌশল বিশ্ববিদ্যালয় (বুয়েট) পরিচালিত সাম্প্রতিক গবেষণায় দেখা গেছে, দুর্ঘটনায় পড়া মোটরসাইকেল আরোহীদের ৮৮ শতাংশেরই মাথায় হেলমেট ছিল না। আরও পড়ুনকিশোরদের হাতে মোটরসাইকেলের চাবি, ঘটছে দুর্ঘটনা বেসরকারি সংস্থা রোড সেফটি ফাউন্ডেশনের এক গবেষণা অনুযায়ী, দেশে ২০১৯ থেকে ২০২২—এই চার বছরে মোটরসাইকেল দুর্ঘটনা আড়াই গুণ বেড়েছে। এর একটা কারণ নিশ্চয়ই মোটরসাইকেলের সংখ্যা বৃদ্ধি। বাংলাদেশ সড়ক পরিবহন কর্তৃপক্ষের (বিআরটিএ) হিসাবে বর্তমানে নিবন্ধিত মোটরযানের মধ্যে ৬০ শতাংশই মোটরসাইকেল।মানসম্পন্ন হেলমেট পরার কোনোই বিকল্প নেই। এই হেলমেট পরিধানের ফলে অনুমিত হিসাবে ৪২ শতাংশ মৃত্যুঝুঁকি এবং ৬৯ শতাংশ আহত হওয়ার ঝুঁকি হ্রাস করা যায়। অন্যদিকে সঠিক মানসম্পন্ন নয়, এমন হেলমেট পরিধানে সড়ক দুর্ঘটনার ক্ষেত্রে ক্ষয়ক্ষতি হ্রাস না-ও হতে পারে।দেশে মোটরসাইকেল আরোহীদের মধ্যে সঠিক মানের হেলমেট পরার তাগিদ ও অভ্যাস গড়ে তোলার আন্দোলন ক্রমশ জোরালো হচ্ছে। এর পেছনে সুশীল সমাজের পক্ষ থেকে নীতিনির্ধারকদের মধ্যে অ্যাডভোকেসির পাশাপাশি জনসচেতনতা অভিযান এবং সরকারের সংশ্লিষ্ট সংস্থাগুলো কর্তৃক গৃহীত কার্যকর পদক্ষেপের অবদান রয়েছে। উদাহরণ হিসেবে সাম্প্রতিককালে ঢাকায় শতভাগ আরোহীর হেলমেট পরার কথা বলা যায়। ঢাকা মেট্রোপলিটন পুলিশের অনমনীয় মনোভাবই মূলত ঢাকা সিটির ভেতরে চলাচলকারী প্রত্যেক আরোহীকে হেলমেট পরিধানে বাধ্য করেছে। ঢাকার বাইরে হেলমেট না পরার চিত্রটি যদিও প্রায় একই রকম রয়ে গেছে। আরও পড়ুনমোটরসাইকেলের অতি ব্যবহার গণপরিবহনের ব্যর্থতার প্রমাণ নয় কি বাংলাদেশ স্ট্যান্ডার্ডস অ্যান্ড টেস্টিং ইনস্টিটিউশন (বিএসটিআই) কর্তৃক মোটরসাইকেল আরোহীর জন্য নিরাপদ হেলমেটের মান নির্ধারণ এ ক্ষেত্রে আরেকটি অগ্রগতি। এটি মূলত সরকার, সুশীল সমাজ এবং বিশ্বব্যাংকের যুগপৎ তৎপরতার মাধ্যমে সম্ভব হয়েছে। এসব কর্মকাণ্ডের একপর্যায়ে নিরাপদ হেলমেটের মান নির্ধারণে সহায়ক নীতিনির্দেশনা সুপারিশ করার জন্য সরকার একটি ‘ওয়ার্কিং গ্রুপ’ গঠন করে দেয়। সরকারের পুলিশ প্রশাসন, বিআরটিএ এবং বিএসটিআই সংস্থা, সুশীল সমাজ এবং হেলমেট আমদানিকারক ও ডিলারদের প্রতিনিধি সমন্বয়ে গঠিত ওয়ার্কিং গ্রুপটির সচিবালয় হিসেবে কাজ করে বেসরকারি উন্নয়ন সংস্থা ব্র্যাক। পরবর্তীকালে ওয়ার্কিং গ্রুপটি প্রদত্ত প্রতিবেদন এবং সংশ্লিষ্ট বিশেষজ্ঞদের সঙ্গে পর্যালোচনার মাধ্যমে বিএসটিআই নিরাপদ মোটরসাইকেল হেলমেটের জন্য সুনির্দিষ্ট মান চূড়ান্ত করে। গত বছর (২০২২) অক্টোবরে সরকার এ বিষয়ে গেজেট প্রকাশ করে। এতে দেশে মোটরসাইকেল হেলমেট বিক্রি ও পরিধানের ক্ষেত্রে এই মান মেনে চলা বাধ্যতামূলক হয়েছে। মোটরসাইকেল আরোহীদের মধ্যে ইতিবাচক আচরণগত পরিবর্তন আনতে জোরালো সচেতনতা অভিযানের সঙ্গে কঠোর আইন প্রয়োগের কার্যকর সমন্বয় প্রয়োজন। আমদানির ক্ষেত্রে মান নিয়ন্ত্রণের পাশাপাশি স্থানীয় পর্যায়ে নিরাপত্তা মানসম্পন্ন হেলমেট উৎপাদনের সক্ষমতা তৈরি করতে হবে। আইনের কার্যকর প্রয়োগে পুলিশের সামর্থ্য উন্নয়ন ঘটানোও জরুরি। এরই অংশ হিসেবে ব্র্যাক ও বিশ্বব্যাংক ২১ মে সপ্তম জাতিসংঘ নিরাপদ সড়ক সপ্তাহ উপলক্ষে একটি অ্যাডভোকেসি অনুষ্ঠানের আয়োজন করতে যাচ্ছে। সরকারের সংশ্লিষ্ট বিভিন্ন সংস্থা এবং সুশীল সমাজের প্রতিনিধিদের অংশগ্রহণে অনুষ্ঠেয় এই সভার মূল আলোচ্য বিষয় ‘নিরাপদ হেলমেট আইনের সঠিক প্রয়োগে করণীয়।’ আরও পড়ুনমহাসড়কে মোটরসাইকেল: এ যেন ব্যথা হলে মাথা কেটে ফেলা  বিশ্বে সব মোটরচালিত যানের মধ্যে যানের গঠনসহ বিবিধ কারণে মোটরসাইকেল সবচেয়ে বেশি দুর্ঘটনাপ্রবণ। বিশ্ব স্বাস্থ্য সংস্থার তথ্য অনুযায়ী, বিশ্বে সড়ক দুর্ঘটনায় নিহত ব্যক্তিদের মধ্যে প্রায় ৩০ শতাংশ ক্ষেত্রে দুই ও তিন চাকার যান জড়িত থাকে। এরপরও তরুণ সম্প্রদায় এবং নিম্ন ও নিম্নমধ্য আয়ের দেশগুলোতে সাধ্যের মধ্যে দাম, যাতায়াতের সুবিধা ইত্যাদি কারণে মোটরসাইকেলের জনপ্রিয়তা বাড়ছে। সেই সঙ্গে বেড়ে চলেছে মৃত্যু ও আহত হওয়ার মিছিল। তবে বিশ্বসম্প্রদায়ের এ বাস্তবতা সম্পর্কে ক্রমশ সচেতন ও মনোযোগী হওয়ার বিষয়টি ইতিবাচক। এর ফলে সড়কে দুর্ঘটনা ও হতাহতের ঘটনা হ্রাসের লক্ষ্যে বিভিন্ন উদ্যোগ গ্রহণের মাত্রা বাড়ছে। বাংলাদেশকেও আরও অনেক বেশি সচেতন এবং সক্রিয় হতে হবে, যাতে সড়কে মৃত্যুর মিছিল রোধ করা যায় এবং মানুষকে পঙ্গুত্ব বরণ করতে না হয়। মোটরসাইকেল আরোহীরা সঠিক মানসম্পন্ন হেলমেট পরিধানের মাধ্যমে নির্মম সেই পরিণতি থেকে অনেকটাই দূরে থাকতে পারেন। সংশ্লিষ্ট সবার যুগপৎ প্রচেষ্টা সেই ইতিবাচক বাস্তবতাকে সম্ভব করে তুলবে।  আহমেদ নাজমুল হোসাইন ব্র্যাকের সড়ক নিরাপত্তা কর্মসূচির পরিচালক। আরও পড়ুনএকতরফা মোটরসাইকেল নিষিদ্ধ করাটাই কি সমাধান",Prothom Alo,https://www.prothomalo.com/opinion/column/etbgfwdxs2
শখের মোটরসাইকেলে প্রাণ গেল শরীফের,"চট্টগ্রাম-কক্সবাজার মহাসড়কের চকরিয়া উপজেলার খুটাখালী ইউনিয়নের নয়াপাড়া নতুন মসজিদের সামনে মোটরসাইকেল দুর্ঘটনায় প্রাণ হারিয়েছেন এক তরুণ। তাঁর নাম মোহাম্মদ শরীফ মোরশেদ (২৫)। গতকাল বৃহস্পতিবার রাত সাড়ে ৯টার দিকে এ দুর্ঘটনা ঘটে।নিহত শরীফ খুটাখালী ইউনিয়নের পূর্ব নয়াপাড়া এলাকার মাওলানা এখলাছুর রহমানের ছেলে। খুটাখালী বাজারে মা গ্লাস হাউস ইলেকট্রিক অ্যান্ড হার্ডওয়্যার স্টোর নামের ব্যবসাপ্রতিষ্ঠান চালাতেন শরীফ। একই দুর্ঘটনায় গুরুতর আহত হন তাঁর বন্ধু সালেহ একরাম (২৫)। স্থানীয় লোকজন ও ব্যবসায়ীদের সঙ্গে কথা বলে জানা যায়, প্রতিদিনের মতো দোকান বন্ধ করে গতকাল রাত ৯টার দিকে মোটরসাইকেলে বাড়ি ফিরছিলেন শরীফ। সঙ্গে ছিলেন তাঁর বন্ধু একরাম। নতুন মসজিদ এলাকায় পৌঁছালে মোটরসাইকেলের নিয়ন্ত্রণ হারিয়ে পড়ে যান তাঁরা। তাৎক্ষণিক আহত ব্যক্তিদের উদ্ধার করে কক্সবাজারের আল ফুয়াদ হাসপাতালে নেওয়া হয়। অবস্থা আশঙ্কাজনক দেখে চিকিৎসক শরীফকে চট্টগ্রাম পার্কভিউ হাসপাতালে নেওয়ার পরামর্শ দেন। সেখানে নেওয়ার পথে ভোর পৌনে পাঁচটায় মারা যান তিনি।ব্যবসার পাশাপাশি কক্সবাজার সরকারি কলেজের ডিগ্রি তৃতীয় বর্ষে পড়তেন শরীফ। অল্প বয়সে সাইকেল, মোটরসাইকেল ও গাড়ি চালানো শিখে নেন তিনি। শখের মোটরসাইকেলেই তাঁর প্রাণ গেল এমন আফসোস করে শরীফের প্রতিবেশী বেলাল খান বলেন, মানুষ নিজের সন্তানকে যেভাবে যত্ন করেন, শরীফ সেভাবে মোটরসাইকেলের যত্ন নিতেন। তবে তাঁর গাড়ির গতি থাকত বেশি। সবাই তাঁকে গতি কমানোর পরামর্শ দিতেন। এ বিষয়ে মালুমঘাট হাইওয়ে থানার পরিদর্শক মাকসুদ আহমদ প্রথম আলোকে বলেন, ‘কোনো গাড়ির সঙ্গে সংঘর্ষ হলে আমরা দ্রুত ঘটনাস্থলে যাই। এ দুর্ঘটনা নিজে নিজে হওয়ার কারণে আমরা জানতে পারিনি। লোকজনও এ রকম দুর্ঘটনার ক্ষেত্রে পুলিশকে খবর দেয় না।’",Prothom Alo,https://www.prothomalo.com/bangladesh/district/1bd7nhqmf3
তরুণকে ডেকে নিয়ে হত্যার পর সড়ক দুর্ঘটনায় মৃত্যু বলে চালানোর অভিযোগ,"গাজীপুরের শ্রীপুর উপজেলায় বাড়ি থেকে ডেকে নিয়ে মো. মাহফুজ ফরাজী (১৮) নামের এক তরুণকে হত্যার পর সড়ক দুর্ঘটনায় মৃত্যু বলে চালানোর অভিযোগ করেছেন স্বজনেরা। সেই সঙ্গে হত্যার বিচার চেয়ে আজ বৃহস্পতিবার বেলা ১১টার দিকে উপজেলার মাওনা ইউনিয়নের সিংগারদীঘি গ্রামে মানববন্ধন এবং বিক্ষোভ মিছিল করেছেন নিহত তরুণের স্বজন ও এলাকাবাসী।মানববন্ধনে অংশ নিয়ে নিহত মাহফুজ ফরাজীর মা রুমানা আক্তার কান্নায় ভেঙে পড়েন। তিনি বলেন, ‘তাঁর ছেলেকে পরিকল্পিতভাবে হত্যা করা হয়েছে। হত্যা করে কৌশলে সড়ক দুর্ঘটনার নাটক সাজানো হয়েছে। আমি আমার ছেলে হত্যার বিচার চাই।’গত সোমবার দিবাগত রাত দেড়টায় গাজীপুর মেট্রোপলিটন এলাকার রাজেন্দ্রপুর ভাওয়াল জাতীয় উদ্যানের সামনে দুর্ঘটনাকবলিত একটি ব্যক্তিগত গাড়ি থেকে মো. মাহফুজ ফরাজীকে গুরুতর আহত অবস্থায় উদ্ধার করা হয়। পরে ঢাকা মেডিকেল কলেজ হাসপাতালে নেওয়ার পথে তিনি মারা যান। নিহত মাহফুজ ফরাজী শ্রীপুরের মাওনা ইউনিয়নের সিংগারদীঘি গ্রামের মাসুদ ফিড মিলসের স্বত্বাধিকারী মো. ফজলুল হকের ছেলে। তিনি শ্রীপুরের প্লেজ হারবর ইন্টারন্যাশনাল স্কুল অ্যান্ড কলেজ থেকে ‘ও’ লেবেল শেষ করে কানাডায় যাওয়ার প্রস্তুতি নিচ্ছিলেন।ছেলে হত্যার বিচার চেয়ে মাহফুজ ফরাজীর বাবা মো. ফজলুল হক বলেন, ‘ঘটনার আগের দিন রাতে মাহফুজসহ পরিবারের সবাই খাওয়ার জন্য বসি। এ সময় মাহফুজের সঙ্গে দেখা করতে আসে মো. তৌফিক (২০) নামের এক তরুণ। কোথাও যাওয়ার কথা বলে আমার ছেলেকে ডেকে নেয়। তৌফিকের ব্যক্তিগত গাড়িতে করেই বেরিয়ে যায় মাহফুজ। এরপর সড়ক দুর্ঘটনার খবর পাই। আমার ছেলেকে ডেকে নিয়ে হত্যা করে সড়ক দুর্ঘটনা বলে চালিয়ে দেওয়া হয়েছে। হত্যাকারী মো. তৌফিককে বিদেশে পাঠিয়ে দেওয়ার চেষ্টা চলছে। আমার মামলা নিচ্ছে না শ্রীপুর থানার পুলিশ।’মো. তৌফিক শ্রীপুরের মুলাইদ গ্রামের তৌফিক সিএনজি ফিলিং স্টেশনের স্বত্বাধিকারী মো. মোফাজ্জল হোসেনের ছেলে। তিনি শ্রীপুরের প্লেস হারবর ইন্টারন্যাশনাল স্কুল অ্যান্ড কলেজ থেকে ‘ও’ লেভেল শেষ করে রাজধানীর একটি বেসরকারি বিশ্ববিদ্যালয়ে পড়াশোনা করছেন। তৌফিক গুরুতর আহত হয়ে রাজধানীর একটি হাসপাতালে চিকিৎসাধীন বলে প্রথম আলোকে জানিয়েছেন তাঁর বাবা মো. মোফাজ্জল হোসেন। তিনি বলেন, ‘আমার ছেলের জীবন নিয়ে আমি এখন মারাত্মক দুশ্চিন্তায় আছি। সে চিকিৎসাধীন। একই গাড়িতে আমার ছেলেসহ আরও দুজন অবস্থান করছিল। সবাই আহত হয়েছে। এর মধ্যে অহেতুক আমার ছেলের বিরুদ্ধে হত্যার অভিযোগ তুলছে। প্রশাসনসহ সবাই জানে, সড়ক দুর্ঘটনা ঘটেছে। আপনারা যাচাই করে দেখেন, প্রশাসন যাচাই করুক। এটি হত্যাকাণ্ড নয়, তদন্ত করে দেখলেই সব বের হবে।’ মানববন্ধনে অংশ নিয়ে নিহত মাহফুজ ফরাজীর দাদা ওমর আলী ফরাজী বলেন, ‘আমরা এ ঘটনায় আইনগত সহায়তা পাচ্ছি না। শ্রীপুর থানার ওসি মামলা নিচ্ছেন না। আমরা যদি থানায় আইনগত সহায়তা না পাই, তাহলে কোথায় যাব? আমি কি আমার নাতি হত্যার বিচার পাব না?’এ ঘটনায় মামলা না নেওয়ার বিষয়ে শ্রীপুর থানার ভারপ্রাপ্ত কর্মকর্তা (ওসি) এ এফ এম নাসিম প্রথম আলোকে বলেন, ‘ঘটনাটি যেহেতু আমার এলাকায় নয়, সেহেতু আমি এ বিষয়ে আইনগত সহায়তা পাওয়ার জন্য সংশ্লিষ্ট থানায় যোগাযোগ করতে বলেছি।’",Prothom Alo,https://www.prothomalo.com/bangladesh/district/cshllgryb3
"মোটরসাইকেলকে ট্রাকের চাপা
একত্রে বেড়ে ওঠা তিন বন্ধু চলেও গেলেন একসঙ্গে","একই গ্রামে জন্ম তিনজনের। বেড়েও ওঠাও একসঙ্গে। দিন নেই, রাত নেই—একজনের প্রয়োজনে অন্য দুজন ছুটে আসতেন। এলাকার সবার কাছেও ‘হরিহর আত্মা’ পরিচিতি পেয়েছিলেন তিন তরুণ। কে জানত, পৃথিবী থেকে বিদায়ও নেবেন একসঙ্গে। কবরও দেওয়া হয়েছে পাশাপাশি।এই তিন বন্ধু হলেন ফরিদপুরের মধুখালী উপজেলার বাগাট ইউনিয়নের বিশ্বাসপাড়া গ্রামের ইদ্রিস বিশ্বাসের ছেলে নাহিদ বিশ্বাস (১৮), ক্ষুদ্র ব্যবসায়ী বাদশা বিশ্বাসের ছেলে জোবায়ের বিশ্বাস (১৯) ও সরদারপাড়া গ্রামের মজিবর সরদারের ছেলে হুসাইন সরদার (১৯)। হুসাইন গত বছর এইচএসসি পাস করেছে। নাহিদ উচ্চমাধ্যমিক শ্রেণির শিক্ষার্থী। জোবায়ের এসএসসি পরীক্ষায় অকৃতকার্য হওয়ার পর বাগাট বাজারে ফ্লেক্সিলোডের ব্যবসা করতেন।দুর্ঘটনার পর কিছু সময়ের জন্য বেঁচে ছিলেন জোবায়ের। তিনিই মুঠোফোনে কল করে তাঁর ভাই মো. কুদ্দুস হোসেনকে (৪৫) দুর্ঘটনার খবরটি জানান। তবে তাঁরা ঘটনাস্থলে গিয়ে কাউকে জীবিত পাননি। আরও পড়ুনমোটরসাইকেলের ওপর দিয়ে চলে গেল ট্রাক, তিন বন্ধু নিহত মো. কুদ্দুস হোসেন প্রথম আলোকে বলেন, কামারখালীতে ঋষি বটতলা এলাকায় তিন দিনের মেলা চলছিল। মঙ্গলবারই ছিল মেলার শেষ দিন। ওই মেলা দেখতেই তিন বন্ধু নাহিদের বাবার মোটরসাইকেল নিয়ে বের হন। তিনজনের মধ্যে শুধু নাহিদের মাথায় হেলমেট ছিল। মেলা দেখে ফেরার পথে তাঁরা ঝড়ের মধ্যে পড়েন। ঝড়ে একটি বাবলাগাছ উপড়ে পড়ে ছিল সড়কে। সেটি পাশ কাটাতে গিয়ে গাছের ডালের সঙ্গে লেগে নিয়ন্ত্রণ হারিয়ে তিনজনই পড়ে যান সড়কে। ওই সময় মাগুরাগামী একটি ট্রাক তাঁদের চাপা দেয়।বুধবার সকালে ওই তিন বন্ধুর বাড়িতে গিয়ে দেখা যায়, শোকে মুহ্যমান পরিবেশ। তিন তরুণের স্বজনদের কান্নায় চোখ মুছছেন অনেক প্রতিবেশীও। ওই তিনজনের বন্ধু হাবিব বিশ্বাস প্রথম আলোকে বলেন, ওদের সঙ্গে তাঁরও মেলায় যাওয়ার কথা ছিল। একটি মোটরসাইকেলে চারজন যাওয়া যাবে না। তাই তিনি থেকে গিয়েছিলেন।স্বজনেরা জানিয়েছেন, তিন বোন ও দুই ভাইয়ের মধ্যে নাহিদ সবার ছোট। তিন বোনের বিয়ে হয়ে গেছে। নাহিদের বড় ভাই ইব্রাহিম (২২) ওমান থাকেন। ভাইয়ের মৃত্যুর খবর শোনার পর তিনি বাড়ির উদ্দেশে রওনা দিয়েছেন। তাঁর আসার পর আসরের নামাজের পর জানাজা শেষে তিন বন্ধুকে দাফন করা হয়েছে বাগাট কেন্দ্রীয় গোরস্থানে। হুসাইন সরদার ছিলেন বাবা-মায়ের একমাত্র সন্তান। ছেলেকে হারিয়ে পাগলপ্রায় হুসাইনের বাবা মজিবর সরদার। বুক চাপড়ে কাঁদছিলেন হুসাইনের মা রিনা বেগম। তিন ভাইয়ের মধ্যে সবার ছোট জোবায়ের বিশ্বাস। বড় ভাই মুদিদোকানি ও মেজো ভাই ফ্লেক্সিলোডের ব্যবসা করেন।কাঁদতে কাঁদতে বারবার মূর্ছা যাচ্ছিলেন নাহিদের মা রওশন আরা বেগম। স্বজন ও প্রতিবেশীরা তাঁকে সান্ত্বনা দেওয়ার চেষ্টা করছিলেন। জোবায়েরের মা নাসিমা বেগম কাঁদতে কাঁদতে বলছিলেন, ‘আমি এখন কী নিয়া বাঁচব। আমার সোনারে, আমার জুদুরে তোমরা আইনা দাও।’ফেরার পথে কথা হয় গ্রামের সাবেক ইউপি সদস্য আবদুর জলিলের (৬৫) সঙ্গে। তিনি প্রথম আলোকে বলেন, বড় ভালো ছিলেন ছেলে তিনটি। আচার-ব্যবহারেও ছিল নরম ও বিনয়ী। কোনো রকম নেশা বা বাজে স্বভাবও ছিল না তাঁদের।",Prothom Alo,https://www.prothomalo.com/bangladesh/district/a7os5s4q91
গরু নিয়ে হাটে পৌঁছানোর আগেই ট্রাকের ধাক্কায় প্রাণ গেল দুই কৃষকের,"সিলেটের জৈন্তাপুরে গরুবোঝাই ট্রাক ও পিকআপ ভ্যানের মুখোমুখি সংঘর্ষে দুই কৃষক নিহত হয়েছেন। আজ বুধবার দুপুর সাড়ে ১২টার দিকে সিলেট-তামাবিল আঞ্চলিক মহাসড়কের কাটাগাঙ এলাকায় এ দুর্ঘটনা ঘটেছে।নিহত দুই কৃষক হলেন জৈন্তাপুরের হেলিরায় গ্রামের নুরুল হক (৪৫) ও সায়েদ আলী (৩৫)। পুলিশ ও স্থানীয় লোকজনের সঙ্গে কথা বলে জানা গেছে, আজ দুপুরে নুরুল হক ও সায়েদ আলী পিকআপ ভ্যানে গরু নিয়ে জৈন্তাপুর হাটে যাচ্ছিলেন। একই সময় একটি ট্রাক জৈন্তাপুর থেকে সিলেটের দিকে যাচ্ছিল। পথে ট্রাকটি সিলেট-তামাবিল আঞ্চলিক মহাসড়কের কাটাগাঙ এলাকায় পৌঁছালে পিকআপ ভ্যানের সঙ্গে মুখোমুখি সংঘর্ষ হয়। এতে ঘটনাস্থলেই দুই কৃষেকের মৃত্যু হয়।সিলেটের জৈন্তাপুর থানার ভারপ্রাপ্ত কর্মকর্তা (ওসি) ওমর ফারুক বলেন, নিহত দুজনই পিকআপ ভ্যানে থাকা গরুর মালিক ছিলেন। এ ঘটনায় পিকআপ ভ্যানের চালক আহত হয়েছেন। তাঁকে উদ্ধার করে সিলেট এম এ জি ওসমানী মেডিকেল কলেজ হাসপাতালে পাঠানো হয়েছে। সিলেটের তামাবিল হাইওয়ে থানার ভারপ্রাপ্ত কর্মকর্তা (ওসি) আবুল কাশেম বলেন, ঘটনাস্থলে হাইওয়ে পুলিশসহ থানা–পুলিশের সদস্যরা রয়েছেন। সেখানে দুটি গাড়িই আছে। পরবর্তী আইনি প্রক্রিয়া শেষে নিহত ব্যক্তিদের লাশ পরিবারের কাছে হস্তান্তর করা হবে।",Prothom Alo,https://www.prothomalo.com/bangladesh/district/vjyu9nsdo5
"বাগেরহাটে বাসের ধাক্কায় পথচারী নিহত, প্রতিবাদে সড়ক অবরোধ","বাগেরহাটে দূরপাল্লার যাত্রীবাহী বাসের ধাক্কায় অজয় ভট্টাচার্য (৪২) নামের এক পথচারী নিহত হয়েছেন। আজ বুধবার সকাল সাড়ে ছয়টার দিকে বাগেরহাট-খুলনা মহাসড়কের সিঅ্যান্ডবি বাজার এলাকায় এ দুর্ঘটনা ঘটে।নিহত অজয় ভট্টাচার্য বাগেরহাট সদর উপজেলার রসুলপুর গ্রামের মানিক লাল ভট্টাচার্যের ছেলে। অজয়ের ভাই অঞ্জন ভট্টাচার্য বলেন, ‘আমার ভাই অজয় সকালে হাঁটতে বেরিয়েছিলেন। এ সময় বাগেরহাটগামী দূরপাল্লার যাত্রীবাহী একটি বাস পেছন থেকে তাঁকে ধাক্কা দেয়। এতে ঘটনাস্থলেই আমার ভাই মারা যান। বাস আমাদের সব শেষ করে দিল।’ এদিকে দুর্ঘটনার পরপর স্থানীয় লোকজন উত্তেজিত হয়ে সিঅ্যান্ডবি বাজার এলাকায় সড়ক অবরোধ করে রাখেন। এতে দুই পাশে যানজটের সৃষ্টি হয়। পরে ফায়ার সার্ভিস ও হাইওয়ে পুলিশ ঘটনাস্থলে গিয়ে পরিস্থিতি নিয়ন্ত্রণে আনে। সকাল সাড়ে সাতটার পর থেকে ওই সড়কে যান চলাচল স্বাভাবিক হয়। কাটাখালী হাইওয়ে পুলিশের ভারপ্রাপ্ত কর্মকর্তা শেখ মিজানুর রহমান বলেন, এখন পরিস্থিতি শান্ত আছে। যান চলাচল স্বাভাবিক আছে। নিহত ব্যক্তির লাশ উদ্ধার করা হয়েছে। পরিবারের সঙ্গে কথা বলে পরবর্তী আইনগত ব্যবস্থা নেওয়া হবে। তবে দুর্ঘটনার পরপরই ওই বাসের চালক বাসটি নিয়ে পালিয়ে গেছেন।",Prothom Alo,https://www.prothomalo.com/bangladesh/district/2z9a6p31zx
"মোটরসাইকেলের ওপর দিয়ে চলে গেল ট্রাক, তিন বন্ধু নিহত","ফরিদপুরের মধুখালীতে গাছের সঙ্গে ধাক্কা খেয়ে একটি মোটরসাইকেল মহাসড়কে ছিটকে পড়ে। এরপর ওই মোটরসাইকেলকে চাপা দেয় একটি ট্রাক। এতে ওই মোটরসাইকেলের আরোহী তিন বন্ধু মারা যান। মঙ্গলবার রাত আটটার দিকে ঢাকা-খুলনা মহাসড়কের ফরিদপুরের মধুখালী উপজেলার বাগাট ইউনিয়নের ঘোপঘাট এলাকায় এ দুর্ঘটনা ঘটে। সড়ক দুর্ঘটনায় মারা যাওয়া তিনজন মধুখালী উপজেলা বাগাট ইউনিয়নের বিশ্বাসপাড়ার বাসিন্দা। তাঁরা হলেন ওই এলাকার মজিবর সরদারের ছেলে হুসাইন সরদার (২০), ইদ্রিস বিশ্বাসের ছেলে নাহিদ বিশ্বাস (২১) ও বাদশা বিশ্বাসের ছেলে জোবায়ের বিশ্বাস (২০)।ঘটনার সত্যতা নিশ্চিত করে বাগাট ইউনিয়ন পরিষদের চেয়ারম্যান মতিয়ার রহমান খান প্রথম আলোকে বলেন, ঝড়ে সড়কের পাশের একটি গাছের ডাল ভেঙে সড়কের ওপর পড়ে ছিল।  মঙ্গলবার রাতে তিন বন্ধু  হুসাইন সরদার, নাহিদ বিশ্বাস ও জোবায়ের বিশ্বাস মোটরসাইকেল নিয়ে কামারখালী থেকে বাগাট আসছিলেন। পথে সড়কের ওপর পড়ে থাকা ওই গাছের ডালের সঙ্গে থাক্কা খেয়ে মোটরসাইকেলটি  ছিটকে সড়কের ওপর পড়ে যায়। ওই সময় মাগুরামুখী একটি ট্রাক তাঁদের চাপা দিয়ে চলে গেলে যায়। পরে এলাকাবাসী ওই তিন তরুণকে আশঙ্কাজনক অবস্থায় উদ্ধার করে মধুখালী উপজেলা স্বাস্থ্য কমপ্লেক্সে নিয়ে যান। এ সময় চিকিৎসক তাঁদের মৃত বলে ঘোষণা করেন।এ বিষয়ে ফরিদপুরের সহকারী পুলিশ সুপার (মধুখালী সার্কেল) সুমন কর জানান, ওই তিন তরুণের মরদেহ বর্তমানে উপজেলা স্বাস্থ্য কমপ্লেক্সে রয়েছে। এ ব্যাপারে আইনগত ব্যবস্থা প্রক্রিয়াধীন।",Prothom Alo,https://www.prothomalo.com/bangladesh/district/wf1jw4ofjx
সাতক্ষীরায় ট্রাক উল্টে নিহত ২ ধান কাটা শ্রমিকের বাড়িতে মাতম,"সাতক্ষীরার তালা উপজেলায় ট্রাক উল্টে নিহত ধান কাটা শ্রমিক মিজানুর রহমান ও আবুল হাসানের বাড়িতে চলছে মাতম। একমাত্র উপার্জনকারী ব্যক্তিকে হারিয়ে দিশাহারা দুজনের স্ত্রী–সন্তানেরা।শরীয়তপুরের লক্ষ্মীপুরা এলাকা থেকে গতকাল সোমবার সন্ধ্যায় ২৪৫ বস্তা ধান নিয়ে সাতক্ষীরায় ফিরছিলেন কয়েকজন শ্রমিক। কয়েক দফা বিরতি দিয়ে আজ মঙ্গলবার ভোরে যখন তাঁরা যশোরের চুকনগরের পৌঁছান, তখন ট্রাকটির চালক সাগর তাঁর সহকারী ইমনকে গাড়ি চালাতে দেন। সাতক্ষীরার পাটকেলঘাটা এলাকার কুমিরা মহিলা কলেজের সামনে পৌঁছালে ট্রাকের নিয়ন্ত্রণ হারান ইমন। তখন ট্রাকটি রাস্তার বাঁ দিকে উল্টে যায়। এতে ট্রাকে থাকা ঘুমন্ত শ্রমিকেরা ধানের বস্তার নিচে চাপা পড়েন। এতে ওই দুই শ্রমিকের মৃত্যু হয়। আরও পড়ুনসাতক্ষীরায় ধানের বস্তাভর্তি ট্রাক উল্টে দুই শ্রমিক নিহত মিজানুর রহমান (৩৫) শ্যামনগর উপজেলার কাশিমাড়ী গ্রামের আবু হেনা কামালের ছেলে। তাঁর এক মেয়ে ও এক ছেলে রয়েছে। আবুল হোসেন (৫০) জয়নগর গ্রামের ওমর আলী গাজীর ছেলে। তাঁর চার সন্তান রয়েছে।মিজানুর রহমানের স্ত্রী স্বপ্না পারভীন বিউটি বিলাপ করতে করতে বলেন, তাঁরা অন্যের জমিতে ঘর তুলে থাকছিলেন। সম্প্রতি মিজানুরের চাচা তাঁকে একখণ্ড জমি দেন। ওই জমিতে একটি ঘর তোলার জন্য টাকা দরকার। এ জন্য মাদারীপুর ধান কাটতে গিয়েছিলেন তাঁর স্বামী। এ সময় স্বপ্নাকে শান্ত্বনা দিতে গিয়ে স্বজনদের অনেকে চোখের পানি ধরে রাখতে পারেননি। এদিকে আবুল হোসেনের বাড়িতে গিয়ে দেখা যায়, তাঁর স্ত্রী সুফিয়া ও সপ্তম শ্রেণিতে পড়ুয়া জমজ দুই ছেলে বিলাপ করছে। উঠানে শূন্যদৃষ্টিতে নির্বাক তাকিয়ে আছে বুদ্ধিপ্রতিবন্ধী বড় ছেলে আল মামুন।স্থানীয় একাধিক ব্যক্তি জানিয়েছেন, গত ৩০ এপ্রিল মিজানুর রহমান, আবুল হোসেনসহ স্থানীয় ২৪ জন শ্রমিক ধান কাটার জন্য মাদারীপুরে যান। কাজের বিনিময়ে পাওয়া ধান নিয়ে সোমবার বাড়ির উদ্দেশে রওনা দেন তাঁরা। পথে এ দুর্ঘটনা ঘটে।আবুল হোসেনের এক স্বজন বলেন, আবুল হোসেন ১৮ দিন আগে বরিশাল এলাকায় ইটভাটার কাজ শেষ করে বাড়িতে আসেন। তিন দিন বাড়িতে থাকার পর মাদারীপুরে ধান কাটতে যান। তাঁকে (আবুল হোসেন) হারিয়ে তাঁর ওপর নির্ভরশীল পরিবারটি অসহায় হয়ে পড়েছে।",Prothom Alo,https://www.prothomalo.com/bangladesh/district/ivjexty3mj
দুর্গাপুরে ট্রাকের চাপায় আহত দুজনের মৃত্যু,"নেত্রকোনার দুর্গাপুরের ট্রাকের চাপায় আহত ব্যাটারিচালিত অটোরিকশাচালক সাদেক মিয়া (৫০) ও যাত্রী আছিয়া খাতুন (৪৮) মারা গেছেন। গতকাল সোমবার রাতে ময়মনসিংহ মেডিকেল কলেজ হাসপাতালে চিকিৎসাধীন অবস্থায় তাঁদের মৃত্যু হয়। এর আগে ওই দিন বিকেলে শ্যামগঞ্জ-বিরিশিরি সড়কে কৃষ্ণেরচর বাজার এলাকায় এ দুর্ঘটনা ঘটে।নিহত সাদেক মিয়া কাকৈরগড়া ইউনিয়নের ইন্দ্রপুর গ্রামের অমর আলীর ছেলে। আছিয়া খাতুন একই গ্রামের চান মিয়ার স্ত্রী। পুলিশ ও স্থানীয় লোকজনের সঙ্গে কথা বলে জানা গেছে, গতকাল বিকেলে শ্যামগঞ্জ-বিরিশিরি সড়কের ইন্দ্রপুর এলাকা থেকে অটোরিকশায় করে আছিয়া খাতুন, বকুল নাহার (৪০) ও রাশিদা খাতুন (৩২) দুর্গাপুরে যাচ্ছিলেন। অটোরিকশাটি কৃষ্ণেরচর বাজার এলাকায় পৌঁছালে বিপরীত দিক থেকে আসা বালুভর্তি একটি ট্রাক চাপা দেয়। এতে অটোরিকশার চালক সাদেক মিয়াসহ চারজন গুরুতর আহত হন। পরে স্থানীয় লোকজন তাঁদের উদ্ধার করে দুর্গাপুর উপজেলা স্বাস্থ্য কমপ্লেক্সে নিয়ে যান। সেখানে অবস্থার অবনতি হলে সাদেক মিয়া ও আছিয়া খাতুনকে রাতে ময়মনসিংহ মেডিকেল কলেজ হাসপাতালে নিয়ে ভর্তি করা হয়। সেখানে চিকিৎসাধীন অবস্থায় রাত ৯টার দিকে আছিয়া ও ১১টার দিকে সাদেক মারা যান। দুর্গাপুর থানার পরিদর্শক (তদন্ত) মোহাম্মদ নূরুল আলম আজ মঙ্গলবার দুপুরে বলেন, দুর্ঘটনার পরই ট্রাকের চালক ও চালকের সহকারী চালিয়ে গেছেন। তাঁদের আটকের চেষ্টা চলছে। দুজনের লাশ স্বজনদের কাছে হস্তান্তর করা হয়েছে। এ ঘটনায় থানায় মামলার প্রস্তুতি চলছে।",Prothom Alo,https://www.prothomalo.com/bangladesh/district/1ffa24p7gw
সাতক্ষীরায় ধানের বস্তাভর্তি ট্রাক উল্টে দুই শ্রমিক নিহত,"সাতক্ষীরার তালা উপজেলায় ধানের বস্তাভর্তি ট্রাক উল্টে দুজন শ্রমিক নিহত হয়েছেন। আজ মঙ্গলবার ভোর পাঁচটার দিকে উপজেলার পাটকেলঘাটার কুমিরা মহিলা কলেজের সামনে হওয়া এ দুর্ঘটনায় আহত হয়েছেন অন্তত ২৩ জন।দুর্ঘটনায় নিহত দুজন হলেন শ্যামনগর উপজেলার কাশিমাড়ি গ্রামের সুমন হাসান (৩৫) ও জয়নগর গ্রামের আবুল হোসেন (৪৬)। আহত ব্যক্তিদের সাতক্ষীরা সদর হাসপাতাল, সাতক্ষীরা মেডিকেল কলেজ হাসপাতাল ও বিভিন্ন ক্লিনিকে ভর্তি করা হয়েছে। দুর্ঘটনায় আহত আরাফাত হুসাইন চিকিৎসা নিচ্ছেন সাতক্ষীরা সদর হাসপাতালে। তিনি বসেছিলেন ট্রাকটির সামনে চালকের আসনের পাশে। তিনি প্রথম আলোকে বলেন, তিনি ও তাঁর দুলাভাই একই গ্রামের সুমন হাসানসহ ২৪ শ্রমিককে নিয়ে গত ২৬ এপ্রিল শরীয়তপুরের লক্ষ্মীপুরা এলাকায় ধান কাটতে যান। কাজ শেষে গতকাল সোমবার সন্ধ্যায় তাঁরা ২৪৫ বস্তা ধান নিয়ে সাতক্ষীরায় ফিরছিলেন। কয়েক দফা বিরতি দিয়ে আজ মঙ্গলবার ভোরে যখন তাঁরা যশোরের চুকনগরের পৌঁছান, তখন ট্রাকটির চালক সাগর তাঁর সহকারী ইমনকে গাড়ি চালাতে দেন। ট্রাকটি সাতক্ষীরার পাটকেলঘাটা এলাকার কুমিরা মহিলা কলেজের সামনে পৌঁছালে নিয়ন্ত্রণ হারান ইমন। তখন ট্রাকটি রাস্তার বাঁ দিকে উল্টে পড়ে। এতে ট্রাকে থাকা ঘুমন্ত শ্রমিকেরা ধানের বস্তার নিচে চাপা পড়েন। পরে ফায়ার সার্ভিসের সদস্যরা তাঁদের উদ্ধার করে হাসপাতালে ভর্তি করেন। সাতক্ষীরা সদর হাসপাতালের জরুরি বিভাগর চিকিৎসক রাশদুজ্জামান প্রথম আলোকে বলেন, হাসপাতালে চিকিৎসাধীন অবস্থায় একজন ও ঘটনাস্থলে একজনের মৃত্যু হয়েছে। তবে চালকের সহকারী ইমন, জাহিদুরসহ পাঁচজনের অবস্থা আশঙ্কাজনক।পাটকেলঘাটা থানার ভারপ্রাপ্ত কর্মকর্তা মাহামুদুর রহমান বলেন, আহত ব্যক্তিদের চিকিৎসা চলছে। নিহত দুজনের লাশ সাতক্ষীরা সদর হাসপাতালের মর্গে রাখা হয়েছে। দুর্ঘটনাকবলিত ট্রাকটি উদ্ধার করা হয়েছে।",Prothom Alo,https://www.prothomalo.com/bangladesh/district/12ehnduxhn
বর্তমান আইন সড়ক নিরাপদ করতে পারছে না: রোড সেফটি কোয়ালিশন,"বিদ্যমান সড়ক পরিবহন আইনটি নিরাপদ সড়ক নিশ্চিত করতে পারছে না। এই আইনের মাধ্যমে সড়ক দুর্ঘটনা ও হতাহতের সংখ্যা কমানো সম্ভব হবে না। এই আইনে দুর্ঘটনার বড় কারণ সর্বোচ্চ গতিসীমা বিষয়ে সুস্পষ্ট কিছু বলা নেই। সড়ক ব্যবস্থাপনা, নিরাপদ সড়ক, মোটরযান, সড়ক ব্যবহারকারী ও দুর্ঘটনার চিকিৎসার বিষয়কে অগ্রাধিকার দিয়ে একটি নতুন আইন প্রণয়ন করা জরুরি।আজ সোমবার দুপুরে জাতীয় প্রেসক্লাবে রোড সেফটি কোয়ালিশন বাংলাদেশের সংবাদ সম্মেলনে নিরাপদ সড়ক নিয়ে কাজ করা ব্যক্তিরা এসব কথা বলেন। জাতিসংঘের সদস্যদেশগুলোতে সপ্তম জাতিসংঘ গ্লোবাল রোড সেফটি সপ্তাহ পালিত হবে ১৫ থেকে ২১ মে। এবারের রোড সেফটি সপ্তাহের মূল প্রতিপাদ্য টেকসই যাতায়াত। রোড সেফটি সপ্তাহ উপলক্ষে এই সংবাদ সম্মেলনের আয়োজন করে নিরাপদ সড়ক নিয়ে কাজ করা মোর্চা রোড সেফটি কোয়ালিশন। সংবাদ সম্মেলনে মূল প্রবন্ধ পাঠ করেন নিরাপদ সড়ক চাই-এর (নিসচা) চেয়ারম্যান ইলিয়াস কাঞ্চন। তাতে বলা হয়, সড়ক দুর্ঘটনার তথ্য ও উপাত্ত সংগ্রহের বৈজ্ঞানিক ও স্বীকৃত কোনো পদ্ধতি বাংলাদেশে নেই। ফলে দুর্ঘটনার তথ্য নিয়ে ভিন্নতা দেখা যায়। বাংলাদেশ পুলিশের দেওয়া দুর্ঘটনার তথ্যের সঙ্গে বিশ্ব স্বাস্থ্য সংস্থার হিসাবে পার্থক্য থাকে প্রায় পাঁচ গুণ।প্রবন্ধে বলা হয়, সড়ক দুর্ঘটনার ফলে দেশের স্বাস্থ্য খাতে চাপ বাড়ছে এবং অর্থনীতিতে বড় ধরনের ক্ষতি হচ্ছে। বাংলাদেশ সফলভাবে প্রাকৃতিক দুর্যোগে মৃত্যুহার কমিয়েছে, কিন্তু প্রতিরোধযোগ্য হওয়া সত্ত্বেও সড়কে প্রতিনিয়ত মানুষের মৃত্যু ঘটছে। নিরাপদ সড়কের জন্য জাতিসংঘ স্বীকৃত পাঁচটি স্তম্ভ—নিরাপদ সড়ক ব্যবস্থাপনা, নিরাপদ সড়ক, নিরাপদ মোটরযান, নিরাপদ সড়ক ব্যবহারকারী এবং দুর্ঘটনা–পরবর্তী চিকিৎসা। এই বিষয়গুলোকে বিবেচনায় নিয়ে দ্রুত একটি নতুন আইন করতে হবে। ইলিয়াস কাঞ্চন বলেন, বিদ্যমান সড়ক পরিবহন আইনটি সড়ক নিরাপদ করতে পারছে না। সড়ক পরিবহন আইন থেকে নিরাপত্তার বিষয়টি ফেলে দেওয়া হয়েছে। শুধু পরিবহনের বিষয়টি রয়েছে। নিরাপদ সড়কের সঙ্গে সংশ্লিষ্ট বিষয়গুলো আইনে নেই। সর্বোচ্চ গতিসীমা কত হবে, সেটাই আইনে বলা নেই। তিনি বলেন, ‘ক্ষমতাধর কেউ ফোন দিয়ে বললেন, আমার লোক গেছে লাইসেন্স দিয়ে দাও। সংশ্লিষ্ট কর্তৃপক্ষ লাইসেন্স দিয়ে দিচ্ছে। বিশ্বের অন্য কোনো দেশে এভাবে লাইসেন্স দেওয়া অসম্ভব।’ ব্র্যাকের সড়ক নিরাপত্তা কর্মসূচির ব্যবস্থাপক খালিদ মাহমুদ বলেন, নিরাপদ সড়ক নিয়ে সরকার যেসব কার্যক্রম নেবে, সেগুলো কারা বাস্তবায়ন করবে, এসব কার্যক্রম নিয়ে সরকারি দপ্তর ও সংস্থাগুলো এবং অংশীজনদের মধ্যে সমন্বয় কে করবে, সেটি নির্ধারিত না। এর জন্য ন্যাশনাল রোড সেফটি অথরিটি প্রতিষ্ঠা করার কথা বলা হয়েছে। জরুরি ভিত্তিতে এই কর্তৃপক্ষ গঠন ও সেটির বাস্তবায়ন প্রয়োজন। সংবাদ সম্মেলনে আরও উপস্থিত ছিলেন ন্যাশনাল হার্ট ফাউন্ডেশন হসপিটাল অ্যান্ড রিসার্চ ইনস্টিটিউটের প্রকল্প পরিচালক (রোড সেফটি) মাহফুজুর রহমান, বাংলাদেশ এনজিওস নেটওয়ার্ক ফর রেডিও অ্যান্ড কমিউনিকেশনের (বিএনএনআরসি) প্রধান নির্বাহী কর্মকর্তা বজলুর রহমান, সেন্টার ফর ইনজুরি প্রিভেনশন অ্যান্ড রিসার্চ বাংলাদেশের (সিআইপিআরবি) রোড সেফটি প্রকল্পের ব্যবস্থাপক কাজী বোরহান উদ্দিন প্রমুখ।",Prothom Alo,https://www.prothomalo.com/bangladesh/tyxhg5v5to
কমলাপুরে কাভার্ড ভ্যানের চাপায় নারী নিহত,"রাজধানীর উত্তর কমলাপুরে কাভার্ড ভ্যানের চাপায় এক নারী নিহত হয়েছেন। গতকাল রোববার দিবাগত রাত ১২টার দিকে এ দুর্ঘটনা ঘটে।নিহত নারীর নাম-পরিচয় জানা যায়নি। তাঁর বয়স আনুমানিক ৫০ বছর বলে জানিয়েছে পুলিশ।মতিঝিল থানার উপপরিদর্শক (এসআই) মো. আবু জাফর বলেন, ওই নারী রাস্তায় ভাঙারি সংগ্রহ করতেন। উত্তর কমলাপুর এলাকার একটি বেসরকারি ব্যাংকের বুথের সামনের রাস্তায় ভাঙারি সংগ্রহের সময় একটি কাভার্ড ভ্যান তাঁকে চাপা দেয়। চাকার নিচে পড়ে তিনি গুরুতর আহত হন। তাঁকে উদ্ধার করে রাত একটার দিকে ঢাকা মেডিকেল কলেজ হাসপাতালের জরুরি বিভাগে নেওয়া হলে চিকিৎসক তাঁকে মৃত ঘোষণা করেন।এ ঘটনায় পুলিশ কাভার্ড ভ্যানটি জব্দ করেছে, তবে চালক পালিয়ে গেছেন।ময়নাতদন্তের জন্য মরদেহ ঢামেক হাসপাতালের মর্গে রাখা হয়েছে উল্লেখ করে এসআই আবু জাফর জানান, নিহত নারীর পরিচয় জানার চেষ্টা চলছে।",Prothom Alo,https://www.prothomalo.com/bangladesh/capital/7vv6ich8u6
আলমডাঙ্গায় ট্রাকচাপায় বিদ্যালয়ছাত্র নিহত,"চুয়াডাঙ্গার আলমডাঙ্গা উপজেলায় বালুবোঝাই ট্রাকের চাপায় পিষ্ট হয়ে মো. আয়ান (১১) নামের বাইসাইকেল আরোহী এক বিদ্যালয়ছাত্র নিহত হয়েছে। আজ রোববার দুপুরে চুয়াডাঙ্গা-কুষ্টিয়া মহাসড়কের রোয়াকুলি এলাকায় এ দুর্ঘটনা ঘটে। নিহত মো. আয়ান উপজেলার জেহালা ইউনিয়নের রোয়াকুলি গ্রামের মো. ওল্টুর ছেলে। সে রোয়াকুলি সরকারি প্রাথমিক বিদ্যালয়ের চতুর্থ শ্রেণির ছাত্র ছিল। প্রত্যক্ষদর্শীদের বরাত দিয়ে পুলিশ জানায়, বিদ্যালয়ছাত্র মো. আয়ান আজ রোববার দুপুর সোয়া ১২টার দিকে এলাকার বদরগঞ্জ বাজারে সেলুন থেকে চুল কেটে বাইসাইকেল চালিয়ে বাড়িতে ফিরছিল। রোয়াকুলি বটতলায় পৌঁছালে বালুবোঝাই দ্রুতগামী একটি ট্রাক পেছন থেকে তাকে ধাক্কা দেয়। এতে ঘটনাস্থলেই মারা যায় আয়ান।আলমডাঙ্গা থানার ভারপ্রাপ্ত কর্মকর্তা বিপ্লব কুমার নাথ বলেন, পুলিশ ট্রাকটিকে জব্দ করেছে। তবে ট্রাকচালক পালিয়ে গেছেন।",Prothom Alo,https://www.prothomalo.com/bangladesh/district/ghe1dolzas
সিলেটে ট্রাকের চাপায় মোটরসাইকেলচালক নিহত,"সিলেটের দক্ষিণ সুরমা উপজেলায় ট্রাকের চাপায় এক মোটরসাইকেলচালক নিহত হয়েছেন। আজ রোববার দুপুর সাড়ে ১২টার দিকে উপজেলার সিলেট-ঢাকা মহাসড়কের লালাবাজার এলাকার সাত মাইল এলাকায় এ দুর্ঘটনা ঘটে। নিহত ব্যক্তির নাম মো. জাহাঙ্গীর মিয়া (৪২)। তিনি গোয়াইনঘাট উপজেলার বাগাইয়া হাওর গ্রামের বাসিন্দা। স্থানীয় লোকজন ও পুলিশের সঙ্গে কথা বলে জানা গেছে, আজ দুপুরে মো. জাহাঙ্গীর মিয়া মোটরসাইকেলে করে সিলেট থেকে ঢাকার দিকে যাচ্ছিলেন। পথে একটি ট্রাককে অতিক্রম করতে গিয়ে তিনি নিয়ন্ত্রণ হারিয়ে সড়কে পড়ে যান। এ সময় পেছন থেকে ট্রাকটি তাঁকে চাপা দেয়। এতে তিনি ঘটনাস্থলেই মারা যান। খবর পেয়ে সিলেটের দক্ষিণ সুরমা থানার পুলিশ ও ফায়ার সার্ভিসের কর্মীরা লাশ উদ্ধার করে সিলেট এম এ জি ওসমানী মেডিকেল কলেজ হাসপাতালে পাঠান। দক্ষিণ সুরমা থানার ভারপ্রাপ্ত কর্মকর্তা (ওসি) মো. শামসুদ্দোহা বলেন, নিহত ব্যক্তির মরদেহ সিলেট এম এ জি ওসমানী মেডিকেল কলেজ হাসপাতালের মর্গে রাখা হয়েছে। ঘটনাস্থল থেকে মোটরসাইকেলটি উদ্ধার করা হয়েছে। তবে ট্রাকটি পাওয়া যায়নি। তিনি বলেন, নিহত ব্যক্তির মরদেহ আইনি প্রক্রিয়া শেষে পরিবারের কাছে হস্তান্তর করা হবে।",Prothom Alo,https://www.prothomalo.com/bangladesh/district/mdis08bzw8
"সড়ক বিভাজকের ওপর কাভার্ড ভ্যান, বেঁচে গেলেন চালক ও তাঁর সহকারী","চট্টগ্রামের সীতাকুণ্ডে পণ্যবোঝাই একটি কাভার্ড ভ্যান সড়ক বিভাজকের ওপর উল্টে গেছে। আজ রোববার ভোরে ঢাকা-চট্টগ্রাম মহাসড়কের কুমিরা বাইপাস এলাকায় এ দুর্ঘটনা ঘটে। এতে চালক সামান্য আহত হলেও বড় ধরনের ক্ষতি হয়নি। বেলা সাড়ে তিনটা পর্যন্ত সড়ক বিভাজকের ওপরই গাড়িটি ছিল। ঘূর্ণিঝড় মোখার প্রভাবে গতকাল শনিবার রাত থেকে চট্টগ্রামের সীতাকুণ্ডে গুঁড়ি গুঁড়ি বৃষ্টি হচ্ছিল। মহাসড়ক ছিল ভেজা ও পিচ্ছিল। এ অবস্থায় ওই দুর্ঘটনা ঘটে। কাভার্ড ভ্যানটির চালকের সহকারী মো. রায়হান বলেন, গতকাল রাতে ফিটকিরি বোঝাই করে কাভার্ড ভ্যানটি ঢাকা থেকে ছেড়ে আসে। যাচ্ছিল চট্টগ্রামের ফটিকছড়ি উপজেলায়। আজ ভোরে যখন তাঁরা সীতাকুণ্ড পার হচ্ছিলেন, তখন তিনি ঘুমিয়ে ছিলেন। কুমিরা বাইপাস এলাকায় আসার পর বিকট শব্দে তাঁর  ঘুম ভাঙে। কাভার্ড ভ্যানটি সড়ক বিভাজকের ওপর উঠে যায়। তিনি আহত হননি। চালক সামান্য কিছুটা আহত হয়েছেন। সীতাকুণ্ড ফায়ার সার্ভিস স্টেশনের জ্যেষ্ঠ স্টেশন কর্মকর্তা নুরুল আলম দুলাল বলেন, তাঁরা ঘূর্ণিঝড় মোখার পরিস্থিতি পর্যবেক্ষণে কুমিরা ফেরিঘাট এলাকায় গিয়েছিলেন। এ সময় কাভার্ড ভ্যানটি সড়ক বিভাজকের ওপর উল্টে থাকতে দেখেন। খবর নিয়ে জেনেছেন, এ দুর্ঘটনায় কেউ হতাহত হননি। এ দুর্ঘটনা ঘটলেও তাঁদের জানানো হয়নি। বার আউলিয়া হাইওয়ে থানার ভারপ্রাপ্ত কর্মকর্তা (ওসি) বেলাল উদ্দিন জাহাঙ্গীর বলেন, ২৮ টন ওজন নিয়ে গাড়িটি ঢাকা থেকে চট্টগ্রামে যাচ্ছিল। ভোরে গাড়িটি দুর্ঘটনার শিকার হয়। তাঁদের যে রেকারভ্যান আছে, তা দিয়ে এই গাড়ি সরানো সম্ভব হয়নি। ব্যক্তিগত ক্রেন এনে সেটি সরানোর চেষ্টা চলছে। মহাসড়ক সচল রয়েছে।",Prothom Alo,https://www.prothomalo.com/bangladesh/district/ibds9seb5a
জামালপুরে ভ্যানগাড়ির চাকায় ওড়না পেঁচিয়ে নারীর মৃত্যু," জামালপুরের বকশীগঞ্জ উপজেলায় ব্যাটারিচালিত ভ্যানগাড়ির চাকায় ওড়না পেঁচিয়ে হুনুফা বেগম (৬০) নামের এক নারীর মৃত্যু হয়েছে। আজ রোববার দুপুর ১২টার দিকে উপজেলার বাট্টাজোড় ইউনিয়নের সকাল বাজার এলাকায় এ ঘটনা ঘটে। হুনুফা বেগম বকশীগঞ্জ উপজেলার বাট্টাজোড় পলাশতলা গ্রামের আবদুল মুন্নাফের স্ত্রী। স্থানীয় সূত্রে জানা গেছে, হুনুফা বেগম ব্যাটারিচালিত ভ্যানে ওই উপজেলার কর্ণঝোড়া এলাকায় তাঁর এক আত্মীয়ের বাড়িতে যাচ্ছিলেন। বাট্টাজোড় সকাল বাজার এলাকায় তাঁর ওড়না চলন্ত ভ্যানগাড়ির চাকায় পেঁচিয়ে যায়। এতে গলায় ফাঁস পড়লে তিনি ভ্যান থেকে রাস্তায় ছিটকে পড়েন। পরে স্থানীয় লোকজন তাঁকে উদ্ধার করে বকশীগঞ্জ উপজেলা স্বাস্থ্য কমপ্লেক্সে নেওয়ার পথে তাঁর মৃত্যু হয়। বাট্টাজোড় ইউনিয়ন পরিষদের (ইউপি) চেয়ারম্যান মোখলেছুর রহমান ওই নারীর মৃত্যুর বিষয়টি নিশ্চিত করে বলেন, ভ্যানগাড়ির চাকায় ওড়না পেঁচিয়ে ওই নারীর মৃত্যু হয়েছে বলে স্থানীয় লোকজনের মাধ্যমে জেনেছেন। ভ্যানগাড়িতে যাওয়ার সময় অসাবধানতার কারণে এমনটি ঘটেছে।",Prothom Alo,https://www.prothomalo.com/bangladesh/district/gl5h5ngerm
"সাতকানিয়ায় ট্রাকের সঙ্গে মাহিন্দ্রার সংঘর্ষে প্রবাসীসহ ২ জন নিহত, আহত ৭","চট্টগ্রামের সাতকানিয়ায় কেরানীহাট-বান্দরবান সড়কে ট্রাকের সঙ্গে মাহিন্দ্রার সংঘর্ষে প্রবাসীসহ দুজন নিহত হয়েছেন। এ ঘটনায় ওই প্রবাসীর স্ত্রীসহ সাতজন আহত হয়েছেন। গতকাল শনিবার সন্ধ্যার দিকে কেরানীহাট-বান্দরবান সড়কের সুয়ালক ফরেস্ট অফিস এলাকায় এই দুর্ঘটনা ঘটে।নিহত দুজন হলেন সাতকানিয়া উপজেলার আফজলনগরের মুহুরীপাড়া এলাকার ওমানপ্রবাসী সাজ্জাদ হোসেন (২৬) ও তাঁর বড় ভাই আবদুল হামিদের মেয়ে জোমাইরা খাতুন (৬)। আহত ব্যক্তিরা হলেন সাজ্জাদের স্ত্রী ইয়াসমিন আক্তার (২০), হামিদ হোসেন (৪০), জয়নাব বেগম (৩২), তানিশা আক্তার (৮), তানিয়া আক্তার (২২), জিন্নাত আরা (১৬ মাস) ও মাহিন্দ্রাচালক মুহাম্মদ রিদোয়ান (২৫)। হতাহত ব্যক্তিরা সবাই মাহিন্দ্রার যাত্রী ছিলেন। পুলিশ, জনপ্রতিনিধি ও নিহত ব্যক্তিদের পরিবার সূত্রে জানা গেছে, গতকাল দুপুরে সাজ্জাদ পরিবারের সদস্যদের নিয়ে বান্দরবানের সুয়ালক এলাকায় ছোট বোনের শ্বশুরবাড়িতে বেড়াতে যান। সন্ধ্যা সাড়ে ছয়টার দিকে একটি মাহিন্দ্রা নিয়ে তাঁরা বাড়িতে ফিরছিলেন। মাহিন্দ্রাটি কেরানীহাট-বান্দরবান সড়কের সুয়ালক ফরেস্ট অফিস এলাকায় পৌঁছালে বিপরীত দিক থেকে আসা একটি ট্রাকের সঙ্গে সেটির মুখোমুখি সংঘর্ষ হয়। এতে মাহিন্দ্রাটি দুমড়েমুচড়ে গেলে এর সব যাত্রী ও চালক আহত হন। পরে স্থানীয় লোকজন আহত ব্যক্তিদের উদ্ধার করে কেরানীহাটের একটি বেসরকারি ক্লিনিকে নিয়ে যান। সেখানে চিকিৎসক সাজ্জাদকে মৃত ঘোষণা করেন এবং আহত ব্যক্তিদের প্রাথমিক চিকিৎসা দিয়ে দ্রুত চট্টগ্রাম মেডিকেল কলেজ হাসপাতালে পাঠিয়ে দেন। চট্টগ্রাম নেওয়ার পথে রাত সাড়ে আটটার দিকে শিশু জোমাইরার মৃত্যু হয়। নিহত সাজ্জাদের বড় ভাই আনোয়ার হোসেন ও স্থানীয় ইউনিয়ন পরিষদের সদস্য মুহাম্মদ আয়ুব প্রথম আলোকে বলেন, প্রায় আড়াই মাস আগে ওমান থেকে দেশে আসেন সাজ্জাদ হোসেন। দেশে ফেরার কিছুদিন পর ইয়াসমিন আক্তারের সঙ্গে সাজ্জাদের বিয়ে হয়। গতকাল দুপুরে সাজ্জাদ পরিবারের সদস্যদের নিয়ে বান্দরবানের সুয়ালক এলাকায় ছোট বোনের শ্বশুরবাড়িতে বেড়াতে গিয়েছিলেন।বান্দরবান সদর থানার ভারপ্রাপ্ত কর্মকর্তা (ওসি) শহিদুল ইসলাম বলেন, দুর্ঘটনাকবলিত ট্রাক ও মাহিন্দ্রাটি জব্দ করে পুলিশি হেফাজতে রাখা হয়েছে। তবে ট্রাকের চালক পালিয়ে গেছেন।",Prothom Alo,https://www.prothomalo.com/bangladesh/district/1v7rghos4s
খুলনায় শিশুসন্তানকে চিকিৎসা করাতে গিয়ে সড়কে প্রাণ গেল মায়ের,"খুলনার ডুমুরিয়া উপজেলায় ইঞ্জিনচালিত ভ্যান থেকে ছিটকে পড়ে অঞ্জনা সরকার (২৪) নামের এক মায়ের মৃত্যু হয়েছে। এ ঘটনায় আহত হয়েছে তাঁর কোলে থাকা ছয় মাসের মেয়েসন্তান। শনিবার বেলা ১১টার দিকে সদর ইউনিয়নের সাজিয়াড়া গ্রামে এ দুর্ঘটনা ঘটে।অঞ্জনা সরকার উপজেলার হাসানপুর গ্রামের শিমুল সরকারের স্ত্রী। শিশুসন্তানকে চিকিৎসার জন্য উপজেলা স্বাস্থ্য কমপ্লেক্সে নিয়ে যাচ্ছিলেন তিনি।প্রত্যক্ষদর্শী ও পুলিশ সূত্রে জানা গেছে, অঞ্জনা সরকারের শিশুসন্তান কয়েক দিন ধরে জ্বরে আক্রান্ত ছিল। চিকিৎসার জন্য তাকে ইঞ্জিনচালিত ভ্যানে করে হাসানপুর থেকে ডুমুরিয়া উপজেলা স্বাস্থ্য কমপ্লেক্সে নিয়ে যাচ্ছিলেন অঞ্জনা। সাজিয়াড়া গ্রামে তাঁকে বহনকারী ভ্যানটির সামনের একটি ভ্যানের সঙ্গে একটি মোটরসাইকেলের মুখোমুখি সংঘর্ষ হয়। এ সময় অঞ্জনা সরকারকে বহনকারী ভ্যানটি নিয়ন্ত্রণ হারিয়ে পাশের খাদে উল্টে পড়ে। এতে মাথায় ইটের আঘাত লেগে ঘটনাস্থলেই মারা যান তিনি। এ সময় তাঁর শিশুসন্তানের একটি পা ভেঙে যায়। শিশুটি বর্তমানে খুলনা মেডিকেল কলেজ হাসপাতালে চিকিৎসাধীন।ডুমুরিয়া থানার ভারপ্রাপ্ত কর্মকর্তা (ওসি) সেখ কনি মিয়া প্রথম আলোকে বলেন, লাশটি উদ্ধার করে ময়নাতদন্তের জন্য খুলনা মেডিকেল কলেজ হাসপাতালে পাঠানো হচ্ছে। এ ঘটনায় কেউ এখনো থানায় অভিযোগ করেননি। অভিযোগ পেলে প্রয়োজনীয় ব্যবস্থা নেওয়া হবে।",Prothom Alo,https://www.prothomalo.com/bangladesh/district/hspzgh3cfx
রিকশার সঙ্গে সংঘর্ষে মোটরসাইকেল আরোহী কিশোরের মৃত্যু,"রাজধানী ঢাকার যাত্রাবাড়ী থানাধীন মান্ডায় ব্যাটারিচালিত রিকশার সঙ্গে মুখোমুখি সংঘর্ষে মোটরসাইকেল আরোহী কিশোরের মৃত্যু হয়েছে বলে জানিয়েছে পুলিশ। নিহত শাওন হোসেন (১৫) মানিকনগর মডেল হাইস্কুলের নবম শ্রেণির শিক্ষার্থী ছিল। পুলিশ জানায়, আজ শুক্রবার বেলা সাড়ে তিনটার দিকে মান্ডার গ্রিন মডেল টাউন এলাকায় ব্যাটারিচালিত রিকশার সঙ্গে মোটরসাইকেলের সংঘর্ষ হয়। এতে রিকশা তিন যাত্রী এবং মোটরসাইকেলে থাকা একমাত্র আরোহী আহত হয়। তাদের স্থানীয় একটি হাসপাতালে ভর্তি করা হয়। মোটরসাইকেল আরোহী শাওনের অবস্থার অবনতি হলে তাকে ঢাকা মেডিকেল কলেজ হাসপাতালের জরুরি বিভাগে নেওয়া হয়। চিকিৎসক তাকে মৃত ঘোষণা করেন। নিহত স্কুলছাত্রের বাবা নিজাম উদ্দিন বলেন, তিনি পেশায় প্রাইভেট কারের চালক। থাকেন মুগদার মানিকনগর এলাকায়। দুর্ঘটনাকবলিত মোটরসাইকেলটি তাঁর (শাওনের বাবা) এক সহকর্মীর। শুক্রবার বিকেলে শাওন মোটরসাইকেল নিয়ে ঘুরতে বের হয়েছিল। কিছুক্ষণ পরই তিনি ছেলের মৃত্যুর খবর পান। তাঁর দুই ছেলের মধ্যে শাওন ছিল বড়। পুলিশের ডেমরা অঞ্চলের সহকারী কমিশনার মধুসূদন দাস প্রথম আলোকে বলেন, লাশ ঢাকা মেডিকেল কলেজের মর্গে রাখা হয়েছে। ঘটনাটি তদন্ত করে দেখা হচ্ছে।",Prothom Alo,https://www.prothomalo.com/bangladesh/capital/93lks5anrk
চলন্ত মোটরসাইকেলে বসে ভিডিও করতে গিয়ে প্রাণ গেল দুই তরুণের,"চাঁদপুর শহরের নিজ গাছতলা এলাকায় চলন্ত মোটরসাইকেলে বসে ভিডিও করতে গিয়ে সিএনজিচালিত অটোরিকশার সঙ্গে সংঘর্ষে দুই তরুণ নিহত হয়েছেন। শুক্রবার বেলা সোয়া তিনটার দিকে চাঁদপুর-ফরিদগঞ্জ সড়কের নিজ গাছতলা এলাকায় এ দুর্ঘটনা ঘটে।নিহত দুই তরুণ হলেন চাঁদপুর শহরের আদর্শ মুসলিমপাড়ার মো. ফজলু ব্যাপারীর ছেলে মো. অনিম (১৯) ও চৌধুরীপাড়ার মালেক প্রধানিয়ার ছেলে মো. সাব্বির (১৮)। চাঁদপুর মডেল থানার ভারপ্রাপ্ত কর্মকর্তা (ওসি) মোহাম্মদ আবদুর রশিদ প্রথম আলোকে বিষয়টি নিশ্চিত করেছেন। প্রত্যক্ষদর্শীর বরাত দিয়ে ঘটনাস্থলে থাকা চাঁদপুর মডেল থানার উপপরিদর্শক (এসআই) মো. লোকমান বলেন, ওই দুই তরুণ মোটরসাইকেল নিয়ে দ্রুতগতিতে টিকটক ভিডিও করতে করতে শহরের দিকে আসছিলেন। পথে বিপরীত দিক থেকে আসা একটি অটোরিকশার সঙ্গে তাঁদের মোটরসাইকেলের মুখোমুখি সংঘর্ষ হয়। এতে মোটরসাইকেলে থাকা ওই দুই তরুণ ছিটকে পড়ে ঘটনাস্থলেই মারা যান। পরে স্থানীয় লোকজন তাঁদের উদ্ধার করে চাঁদপুর ২৫০ শয্যাবিশিষ্ট জেনারেল হাসপাতালে নিয়ে গেলে চিকিৎসক মৃত ঘোষণা করেন।এসআই মো. লোকমান আরও বলেন, লাশ দুটি হাসপাতালের মর্গে রাখা হয়েছে। এ ঘটনায় মামলার প্রস্তুতি নিচ্ছে পুলিশ।",Prothom Alo,https://www.prothomalo.com/bangladesh/district/mha4i3teig
খেলতে বের হয়ে পিকআপের ধাক্কায় প্রাণ গেল শিশুর,"শিশু সাব্বির আহমেদ মাকে বলে বাইরে খেলতে যায়। এই যাওয়াই যে তার শেষ যাওয়া হবে, তা বুঝতে পারেননি মা। হাসপাতালের জরুরি বিভাগে ট্রলিতে রাখা সাব্বিরের নিথর দেহের সামনে মা মুরশেদা খাতুন এসব কথা বলেই বিলাপ করছিলেন।গতকাল বৃহস্পতিবার সন্ধ্যার পর মোহাম্মদপুর পুলপাড়ে বেপরোয়া গতির পিকআপের ধাক্কায় প্রাণ হারায় সাব্বির। ১২ বছরের সাব্বির স্থানীয় একটি মাদ্রাসায় পড়ত। সে মা-বাবার সঙ্গে মোহাম্মদপুর পুলপাড় বটতলা এলাকায় থাকত। সাব্বিরের বাবা সাইদুল ইসলাম পেশায় রিকশাচালক। মা মুরশেদা খাতুন বাসাবাড়িতে গৃহকর্মীর কাজ করেন। পথচারী তানজিল হোসেন রানা ও শ্রাবণ হোসেন প্রথম আলোকে বলেন, সন্ধ্যার পর সাব্বির তার বাসার অদূরে মোহাম্মদপুর পুলপাড়ে রাস্তায় খেলছিল। একপর্যায়ে বেপরোয়া গতির একটি পিকআপ তাকে ধাক্কা দিয়ে পালিয়ে যায়। পরে রক্তাক্ত অবস্থায় সাব্বিরকে রাত নয়টার দিকে ঢাকা মেডিকেল কলেজ হাসপাতালে নিয়ে আসা হয়।হাসপাতালে নেওয়ার পর চিকিৎসক সাব্বিরকে মৃত ঘোষণা করেন বলে জানিয়েছেন ঢাকা মেডিকেল কলেজ হাসপাতাল ক্যাম্পের পুলিশ পরিদর্শক মো. বাচ্চু মিয়া। খবর পেয়ে হাসপাতালে ছুটে আসেন সাব্বিরের মা মুরশেদা বেগম ও বড় ভাই মোকসেদুল ইসলাম। সাব্বিরের নিথর দেহ দেখতে পেয়ে মুরশেদা বেগম ট্রলির ওপর মাথা ঠুকে বিলাপ করতে থাকেন।দুর্ঘটনার পর স্থানীয় বাসিন্দারা পিকআপ ভ্যানটিকে আটক করে মোহাম্মদপুর থানা-পুলিশে সোপর্দ করেছেন বলে জানা গেছে।",Prothom Alo,https://www.prothomalo.com/bangladesh/capital/vjxwoe6cuw
বোনের বাড়ি বেড়ানো শেষে ফেরার সময় সড়কে প্রাণ গেল তরুণের,"গাজীপুরের শ্রীপুরে ঢাকা-ময়মনসিংহ মহাসড়কের এমসি বাজার এলাকায় ট্রাকচাপায় মো. নয়ন মিয়া (২১) নামের এক তরুণের মৃত্যু হয়েছে। আজ বৃহস্পতিবার বেলা ১১টায় এ ঘটনা ঘটে। মো. নয়ন মিয়া সুনামগঞ্জ সদর উপজেলার বৈশারপাড় গ্রামের মো. কামাল খানের ছেলে। নিহত ব্যক্তির ভগ্নিপতি মুক্তার হোসেন বলেন, গত মঙ্গলবার নয়ন মিয়া তাঁর বাড়িতে বেড়াতে আসেন। আজ বৃহস্পতিবার বেড়ানো শেষে বাড়ি যাওয়ার জন্য রওনা করেন তিনি। তাঁর সঙ্গে মুক্তার হোসেন নিজেও রওনা করেছিলেন। এমসি বাজারে ঢাকা-ময়মনসিংহ মহাসড়ক পারাপারের সময় ময়মনসিংহগামী একটি ড্রামট্রাক (ঢাকা মেট্রো ট-১৫-৬৯৮৬) নয়নকে চাপা দেয়। মাথায় মারাত্মক আঘাত লাগায় মুহূর্তের মধ্যেই ঘটনাস্থলে তাঁর মৃত্যু হয়। মাওনা হাইওয়ে থানার উপপরিদর্শক (এসআই) আনিসুর রহমান জানান, দুর্ঘটনার খবর পেয়ে ঘটনাস্থলে পুলিশ পাঠানো হয়। সেখান থেকে লাশ উদ্ধার করে হাইওয়ে থানায় আনা হয়। স্বজনদের আবেদনের পরিপ্রেক্ষিতে লাশ হস্তান্তর করা হয়েছে। গাড়িটি আটক করা হয়েছে। তবে চালক পালিয়ে গেছে।",Prothom Alo,https://www.prothomalo.com/bangladesh/district/o0e0u5iwqz
হবিগঞ্জে প্রাইভেট কার-অটোরিকশার সংঘর্ষে নিহত ৩,"হবিগঞ্জের নবীগঞ্জ উপজেলার ফুলতলী বাজারে প্রাইভেট কারের সঙ্গে সিএনজিচালিত অটোরিকশার সংঘর্ষ হয়েছে। এতে অটোরিকশার চালকসহ তিনজন নিহত হয়েছেন। গতকাল বুধবার সন্ধ্যার দিকে এ দুর্ঘটনা ঘটে।নিহত তিনজন হলেন দুই যাত্রী নবীগঞ্জ উপজেলার মুরাউড়া গ্রামের মানিক মিয়া (৮০) ও চুনারুঘাট উপজেলার বাদশারগাঁও গ্রামের সোহেল মিয়া (৪২) এবং অটোরিকশার চালক বাহুবল উপজেলার উত্তর ভবানীপুর গ্রামের আবদাল মিয়া (৪৫)। পুলিশ ও প্রত্যক্ষদর্শী সূত্রে জানা গেছে, গতকাল সন্ধ্যার দিকে ঢাকা থেকে সিলেটগামী একটি প্রাইভেট কার ফুলতলী বাজার এলাকায় পৌঁছালে বিপরীত দিক থেকে আসা অটোরিকশার সঙ্গে সেটির মুখোমুখি সংঘর্ষ হয়। এতে পাঁচজন গুরুতর আহত হন। খবর পেয়ে ফায়ার সার্ভিসের সদস্যরা ও স্থানীয় লোকজন আহত ব্যক্তিদের উদ্ধার করে নবীগঞ্জ উপজেলা স্বাস্থ্য কমপ্লেক্স ও সিলেট এম এ জি ওসমানী মেডিকেল কলেজ হাসপাতালে পাঠান।  নবীগঞ্জ উপজেলা স্বাস্থ্য কমপ্লেক্সে নিয়ে যাওয়ার পথে মারা যান মানিক মিয়া। হাসপাতালে নেওয়ার পর সোহেল মিয়াকে মৃত ঘোষণা করেন চিকিৎসকেরা। রাত সাড়ে নয়টার দিকে সিলেট এম এ জি ওসমানী মেডিকেল কলেজ হাসপাতালে চিকিৎসাধীন অবস্থায় মারা যান অটোরিকশাচালক আবদাল মিয়া।শেরপুর হাইওয়ে থানার ভারপ্রাপ্ত কর্মকর্তা পরিমল চন্দ্র বলেন, নিহত তিনজনের লাশ প্রশাসনের অনুমতিতে ময়নাতদন্ত ছাড়া পরিবারের কাছে হস্তান্তর করা হয়েছে। প্রাইভেট কারটি জব্দ করা হয়েছে।",Prothom Alo,https://www.prothomalo.com/bangladesh/district/9r3a4vhau6
পাটকেলঘাটায় ট্রাক ও অ্যাম্বুলেন্সে সংঘর্ষে মা ও নবজাতক নিহত,"সাতক্ষীরার পাটকেলঘাটার মির্জাপুর শ্মশানঘাট এলাকায় আজ বুধবার বিকেলে তেলবাহী ট্রাক ও অ্যাম্বুলেন্সের মুখোমুখি সংঘর্ষে মা ও নবজাতক নিহত হয়েছে। এ সময় আহত হয়েছেন আরও ছয়জন।নিহতেরা হলো সাতক্ষীরার আশাশুনি উপজেলার খলিশানী গ্রামের আলাউল ইসলামের স্ত্রী তানজিলা খাতুন (৪০) ও তাঁদের নবজাতক কন্যা খুকু (বয়স পাঁচ দিন)। আলাউল ইসলাম বলেন, কয়েক দিন আগে তাঁর স্ত্রী একটি কন্যাসন্তান প্রসব করেন। মঙ্গলবার রাতে কন্যাসন্তানটি অসুস্থ হয়ে পড়ে। পরে আজ দুপুরে অ্যাম্বুলেন্সযোগে চিকিৎসার জন্য খুলনা মেডিকেল কলেজে নেওয়া হচ্ছিল তাদের। এ সময় মির্জাপুর নামক স্থানে বিপরীত দিক থেকে আসা একটি ট্রাকের সঙ্গে অ্যাম্বুলেন্সটির মুখোমুখি সংঘর্ষে তানজিলা ও নবজাতক কন্যার মৃত্যু হয়। প্রত্যক্ষদর্শী স্কুলশিক্ষক সূর্য কান্ত পাল জানান, বেলা তিনটার দিকে খুলনা থেকে সাতক্ষীরাগামী একটি তেলবাহী ট্রাক ও খুলনাগামী অ্যাম্বুলেন্সের মুখোমুখি সংঘর্ষ হয়। এতে ঘটনাস্থলের মা ও এক নবজাতকের মৃত্যু হয়। এ সময় অ্যাম্বুলেন্সের চালকসহ আরও ছয়জন আহত হন। আহত ব্যক্তিদের উদ্ধার করে চিকিৎসার জন্য খুলনা মেডিকেল কলেজ হাসপাতালে পাঠানো হয়েছে। সড়ক দুর্ঘটনায় মা ও নবজাতকের মৃত্যুর বিষয়টি নিশ্চিত করে খুলনার চুকনগর হাইওয়ে থানার ভারপ্রাপ্ত কর্মকর্তা মো. শওকাত হোসেন জানান, দুর্ঘটনায় আরও ছয়জন আহত হয়েছেন। তাঁদের উদ্ধার করে খুলনায় নিয়ে যাওয়া হয়েছে। দুর্ঘটনাকবলিত যান দুটি জব্দ করে পুলিশি হেফাজতে নেওয়া হয়েছে।",Prothom Alo,https://www.prothomalo.com/bangladesh/district/hvw9rwf5mw
"অটোরিকশা উল্টে ১ জনের মৃত্যু, আহত ৩","ফেনী সদর উপজেলার লস্করহাট সড়কে সিএনজিচালিত একটি অটোরিকশার চালক নিয়ন্ত্রণ হারালে সেটি সড়কের পাশের জমিতে উল্টে পড়ে যায়। এতে অটোরিকশার যাত্রী আবুল বাশার (৪৮) নিহত হন। আহত হয়েছেন অটোরিকশাচালকসহ তিনজন। গতকাল সোমবার সন্ধ্যা সাতটার দিকে সড়কের স্বপ্নের সেতু এলাকায় এ ঘটনা ঘটে। প্রত্যক্ষদর্শীদের বরাত দিয়ে সদর উপজেলার মোটবী ইউনিয়ন পরিষদের (ইউপি) সদস্য সেলিম ফারুক বলেন, মোটবী ইউনিয়নের দক্ষিণ লক্ষ্মীপুর গ্রামের বাসিন্দা আবুল বাশার পেশায় টমটমচালক। গতকাল বিকেলে ফেনী শহর থেকে সিএনজিচালিত অটোরিকশায় লস্করহাট বাজারের দিকে যাচ্ছিলেন তিনি। পথে অটোরিকশাটির চালক নিয়ন্ত্রণ হারান। অটোরিকশাটি সড়কের পাশে জমিতে উল্টে পড়ে। আবুল বাশার অটোরিকশার নিচে চাপা পড়ে আহত হন। এলাকাবাসী তাঁকে উদ্ধার করে স্থানীয় এক চিকিৎসকের কাছে নিয়ে যান। চিকিৎসক তাঁকে মৃত ঘোষণা করেন। অটোরিকশাচালকসহ আহত তিনজনকে প্রাথমিক চিকিৎসা শেষে বাড়িতে পাঠিয়ে দেওয়া হয়।মোটবী ইউপির চেয়ারম্যান মোহাম্মদ হারুন উর রশিদ প্রথম আলোকে বলেন, আবুল বাশারের লাশ দাফন করা হয়েছে।",Prothom Alo,https://www.prothomalo.com/bangladesh/district/rdmsi672k3
"মুন্সিগঞ্জে দাঁড়িয়ে থাকা কাভার্ড ভ্যানের পেছনে ট্রাকের ধাক্কা, প্রাণ গেল চালকের","যান্ত্রিক ত্রুটির কারণে মুন্সিগঞ্জের সিরাজদিখান উপজেলায় মহাসড়কের পাশে দাঁড়িয়ে ছিল মালবাহী একটি কাভার্ড ভ্যান। ত্রুটি মেরামতে কাজ করছিলেন চালক। এ সময় দ্রুতগতির একটি ট্রাক ওই কাভার্ড ভ্যানকে পেছন থেকে ধাক্কা দেয়। এতে ঘটনাস্থলে মৃত্যু হয় চালকের। আজ মঙ্গলবার ভোর পৌনে পাঁচটার দিকে জাতির পিতা বঙ্গবন্ধু শেখ মুজিবুর রহমান মহাসড়কের কুচিয়ামোড়া সেতু এলাকায় এ দুর্ঘটনা ঘটে।নিহত চালকের নাম মো. ইব্রাহিম (৩৫)। তিনি ভোলা জেলার বাসিন্দা। এ দুর্ঘটনায় মো. আলী হোসেন (৫০) নামের কাভার্ড ভ্যানে থাকা আরেক ব্যক্তি আহত হয়েছেন। আলী হোসেন যশোরের শার্শা এলাকার বাসিন্দা ও কাভার্ড ভ্যানে থাকা মালামালের মালিক। তিনি বর্তমানে শ্রীনগর উপজেলা স্বাস্থ্য কমপ্লেক্সে চিকিৎসাধীন। হাসারা হাইওয়ে থানা সূত্রে জানা যায়, মালবাহী কাভার্ড ভ্যানটি চালকসহ দুজনকে নিয়ে মাওয়া হয়ে ঢাকার দিকে যাচ্ছিল। কুচিয়ামোড়া সেতু এলাকায় পৌঁছালে কাভার্ড ভ্যানে যান্ত্রিক ত্রুটি দেখা দেয়। এ সময় কাভার্ড ভ্যানের চালক ইব্রাহিম গাড়ি থেকে নেমে ত্রুটি মেরামত করছিলেন। ভোর পৌনে পাঁচটার দিকে ঢাকামুখী একটি ট্রাক ওই কাভার্ড ভ্যানকে পেছন থেকে সজোরে ধাক্কা দিলে ইব্রাহিম ও আলী হোসেন গুরুতর আহত হন। খবর পেয়ে ফায়ার সার্ভিসের কর্মীরা আহত দুজনকে উদ্ধার করে হাসপাতালে নেন। তবে হাসপাতালে নেওয়ার আগেই ইব্রাহিমের মৃত্যু হয়।হাসারা হাইওয়ে থানার ভারপ্রাপ্ত কর্মকর্তা মোল্লা জাকির হোসেন প্রথম আলোকে বলেন, দুর্ঘটনার পরই ট্রাকচালক পালিয়ে গেছেন। দুর্ঘটনাকবলিত ট্রাক ও কাভার্ড ভ্যানটি হাইওয়ে থানা হেফাজতে রয়েছে। এ ঘটনায় মামলা প্রক্রিয়াধীন। শ্রীনগর ফায়ার স্টেশনের ওয়্যারহাউস কর্মকর্তা মো. মাহফুজ রিভেন বলেন, লাশটি উদ্ধার করে হাইওয়ে থানা–পুলিশের কাছে বুঝিয়ে দেওয়া হয়েছে। এ ছাড়া আহত আরেক ব্যক্তিকে শ্রীনগর উপজেলা স্বাস্থ্য কমপ্লেক্সে ভর্তি করা হয়েছে।",Prothom Alo,https://www.prothomalo.com/bangladesh/district/thdn2r6apr
"পিকআপটিকে ৩০০ গজ টেনে নিয়ে গেল ট্রেন, চালকের সহকারীর মৃত্যু","খুলনা শহরের গিলাতলা এলাকায় ট্রেনের ধাক্কায় একটি পিকআপের চালকের সহকারীর মৃত্যু হয়েছে। আজ সোমবার ভোরে নগরের গিলাতলা আফিলগেট এলাকায় রেলগেটে এই দুর্ঘটনা ঘটে।নিহত ব্যক্তির নাম আফজাল হোসেন (৬০)। তিনি গোপালগঞ্জের কাশিয়ানী উপজেলার পাথরকাটা এলাকার মুনসুর আলীর ছেলে। দুর্ঘটনায় পিকআপের চালক নুর শেখ (৪০) আহত হয়েছেন। নূর ও আফজাল আপন ভাই। খুলনা রেলওয়ে থানার ভারপ্রাপ্ত কর্মকর্তা (ওসি) মোল্লা মো. খবির আহমেদ প্রথম আলোকে বলেন, চিলাহাটি থেকে ছেড়ে রকেট মেইল ট্রেনটি খুলনার দিকে আসছিল। ভোর সোয়া চারটার দিকে পিকআপটি বাইপাস সড়কের ট্রেনলাইনের ওপর ছিল। খুলনাগামী ট্রেনটি ওই পিকআপকে ধাক্কা দেয়। পিকআপটিকে ট্রেন অন্তত ৩০০ গজ দূরে টেনে নিয়ে যায়। চালক ও সহকারী পিকআপের মধ্যেই ছিলেন। ঘটনাস্থলেই চালকের সহকারী আফজাল হোসেন মারা যান। চালক নূর শেখকে উদ্ধার করে চিকিৎসার জন্য ফুলতলা উপজেলা স্বাস্থ্য কমপ্লেক্সে নেওয়া হয়েছে। ওসি বলেন, ওই রেলগেটে তিনজন বিভিন্ন সময় দায়িত্ব পালন করেন। তবে দুর্ঘটনার সময় ঘটনাস্থলে কোনো গেটম্যান ছিল না। থাকলেও তিনি পালিয়েছেন কি না, এখনো বোঝা যাচ্ছে না।",Prothom Alo,https://www.prothomalo.com/bangladesh/district/so764abijs
সড়কে ইট ভাঙার মেশিন উল্টে প্রাণ গেল শ্রমিকের,"পিরোজপুরের নাজিরপুরে সড়কে নিয়ন্ত্রণ হারিয়ে ইট ভাঙার মেশিন উল্টে এক শ্রমিক নিহত হয়েছেন। আজ সোমবার সকালে উপজেলার বকুলতলা এলাকায় এ দুর্ঘটনা ঘটে।নিহত শ্রমিকের নাম রমজান মৃধা (১৮)। তিনি উপজেলার শেখমাটিয়া গ্রামের নূর ইসলামের ছেলে। রমজান সদর উপজেলার কলাখালী গ্রামে মামার বাড়িতে বসবাস করতেন। এ ঘটনায় মেশিনের চালক আজিজুল শেখ (১৯) গুরুতর আহত হয়েছেন। পুলিশ ও প্রত্যক্ষদর্শী সূত্রে জানা গেছে, আজ সোমবার সকালে পিরোজপুরের সদর উপজেলার কলাখালী গ্রামের আজিজুল শেখ ইট ভাঙার মেশিন নিয়ে নাজিরপুর উপজেলার শ্রীরামকাঠী এলাকায় যাচ্ছিলেন। এ সময় তাঁর সঙ্গে ছিলেন শ্রমিক রমজান মৃধা। সকাল ৮টার দিকে শ্রীরামকাঠী সড়কের বকুলতলা নামক স্থানে ইট ভাঙার মেশিনটি নিয়ন্ত্রণ হারিয়ে সড়কের পাশে গাছের সঙ্গে ধাক্কা খেয়ে উল্টে যায়। এতে শ্রমিক রমজান মৃধা ও চালক আজিজুল শেখ গুরুতর আহত হন। স্থানীয় লোকজন দুজনকে উদ্ধার করে নাজিরপুর উপজেলা স্বাস্থ্য কমপ্লেক্সে নিয়ে যান। চিকিৎসক রমজানকে মৃত ঘোষণা করেন। আজিজুল শেখকে উন্নত চিকিৎসার জন্য পিরোজপুর সদর হাসপাতালে পাঠান। নাজিরপুর উপজেলা স্বাস্থ্য কমপ্লেক্সের চিকিৎসক জিনাত তাসমিন বলেন, রমজানকে মৃত অবস্থায় হাসপাতালে নিয়ে আসা হয়েছিল। আজিজুলের শারীরিক অবস্থা গুরুতর হওয়ায় তাঁকে প্রাথমিক চিকিৎসা দিয়ে উন্নত চিকিৎসার জন্য পিরোজপুর সদর হাসপাতালে পাঠানো হয়েছে।নাজিরপুর থানার ভারপ্রাপ্ত কর্মকর্তা (ওসি) মো. হুমায়ুন কবির বলেন, খবর পেয়ে হাসপাতাল থেকে লাশ উদ্ধার করেছে পুলিশ। এ ঘটনায় আইনানুগ ব্যবস্থা নেওয়া হবে।",Prothom Alo,https://www.prothomalo.com/bangladesh/district/en18pdswan
সড়কে ছিটকে পড়া দুজনের ওপর দিয়ে চলে গেল ট্রাক,"রাজধানীর পুরান ঢাকার গেন্ডারিয়ায় ট্রাকচাপায় মোটরসাইকেলের চালকসহ দুজন নিহত হয়েছেন। আহত হয়েছেন একজন। গতকাল রোববার দিবাগত রাত সাড়ে তিনটার দিকে গেন্ডারিয়ার কাউয়ারটেক সিএমবি খালপাড় এলাকায় এ দুর্ঘটনা ঘটে। গেন্ডারিয়া থানার পুলিশ এসব তথ্য জানিয়েছে। নিহত দুজন হলেন মোটরসাইকেলচালক আবুল খায়ের (৩০) ও আরোহী সাব্বির হোসেন (২৬)। খায়ের ফার্নিচার ব্যবসায়ী ছিলেন। তাঁর গ্রামের বাড়ি ফরিদপুর। সাব্বির ফার্নিচারের দোকানের কর্মচারী ছিলেন। তাঁর বাড়ি গোপালগঞ্জ। আহত ব্যক্তির নাম নাঈম (১৭)। সে মোটরসাইকেলের আরোহী ছিল। সেও ফার্নিচারের দোকানে কাজ করত। তিনজনই রাজধানীর শ্যামপুর এলাকায় থাকতেন।গেন্ডারিয়া থানার উপপরিদর্শক (এসআই) বেলায়েত হোসেন আজ সোমবার সকালে প্রথম আলোকে বলেন, তাঁরা জানতে পেরেছেন, খায়ের, সাব্বির ও নাঈম গত রাতে কাজ শেষে তেহারি খেয়ে একটি মোটরসাইকেলে করে শ্যামপুরের বাসায় ফিরছিলেন। মোটরসাইকেলটি চালাচ্ছিলেন খায়ের। অন্য দুজন তাঁর পেছনে বসে ছিলেন। গেন্ডারিয়ার কাউয়ারটেক এলাকায় একটি ট্রাক পেছন দিক থেকে মোটরসাইকেলটিকে ধাক্কা দেয়। এতে মোটরসাইকেল থাকা তিনজনই ছিটকে সড়কে পড়ে যান। একজন পড়েন বাঁ দিকে, দুজন পড়েন ডান দিক। ডান দিকে ছিটকে পড়ে যাওয়া দুজনের মাথার ওপর দিয়ে ট্রাকটি চলে যায়। এতে তাঁরা ঘটনাস্থলেই নিহত হন। গেন্ডারিয়া থানার পুলিশ জানায়, জাতীয় জরুরি সেবা নম্বর ৯৯৯–এর মাধ্যমে খবর পেয়ে তারা ঘটনাস্থলে যায়। সেখান থেকে হতাহত ব্যক্তিদের উদ্ধার করা হয়।ময়নাতদন্তের জন্য লাশ দুটি সলিমুল্লাহ মেডিকেল কলেজের মর্গে পাঠানো হয়েছে বলে জানায় পুলিশ।গেন্ডারিয়া থানার পুলিশ বলছে, মোটরসাইকেলটিকে চাপা দিয়ে ট্রাক নিয়ে চালক পালিয়ে গেছেন। ট্রাকটি শনাক্তের চেষ্টা চলছে।",Prothom Alo,https://www.prothomalo.com/bangladesh/capital/3f293jrqof
"ঝালকাঠিতে বাঁক নেওয়ার সময় বাস উল্টে সুপারভাইজারের পা বিচ্ছিন্ন, আহত ২০","ঝালকাঠির নলছিটি উপজেলার ষাইটপাকিয়া এলাকায় ঝালকাঠি–বরিশাল আঞ্চলিক মহাসড়কে বাঁক নেওয়ার সময় অতিরিক্ত গতির যাত্রীবাহী একটি বাস গাছের সঙ্গে ধাক্কা খেয়ে উল্টে গেছে।রোববার বিকেলে এ দুর্ঘটনা ঘটে। এ সময় ওই বাসের সুপারভাইজারের ডান পা বিচ্ছিন্ন হয়ে গেছে। আহত হয়েছেন অন্তত ২০ জন। যাত্রীবাহী বাসটি ঢাকা থেকে ভান্ডারিয়ায় যাচ্ছিল।প্রত্যক্ষদর্শী মোটরসাইকেল আরোহী সুলতান হোসেন প্রথম আলোকে বলেন, অতিরিক্ত গতিতে বাঁক নিতে গিয়ে চালক নিয়ন্ত্রণ রাখতে পারেননি। যে কারণে সড়কের পাশের একটি গাছের সঙ্গে বাসের পেছনের অংশের ধাক্কা লাগে।  এতে বাসটি সড়কের ওপরে আড়াআড়িভাবে কাত হয়ে পড়ে। দুর্ঘটনায় বাসের সুপারভাইজারের ডান পা বিচ্ছিন্ন হয়ে গেছে। তাঁকে উদ্ধার করে বরিশাল শের-ই–বাংলা মেডিকেল কলেজ হাসপাতালে পাঠানো হয়েছে।পুলিশ ও স্থানীয় লোকজন জানিয়েছেন, ঢাকা থেকে আসা মিজান পরিবহনের যাত্রীবাহী বাসটি ষাইটপাকিয়া এলাকায় বাঁক নিতে গিয়ে একটি ফিলিং স্টেশনের সামনে এসে গাছের সঙ্গে ধাক্কা লেগে উল্টে যায়। এ সময় বাসের অতিরিক্ত গতি ছিল জানিয়েছেন যাত্রীরা। ঘটনার পর বাসটির পেছনের অংশ দুমড়েমুচড়ে আড়াআড়িভাবে সড়কে পড়ে ছিল। বাসটিতে থাকা ৩০ জন যাত্রীর মধ্যে ২০ জন আহত হয়েছেন। গুরুতর আহত ব্যক্তিদের বরিশাল শের-ই–বাংলা মেডিকেলে ও ঝালকাঠি সদর হাসপাতালে পাঠানো হয়। বাসযাত্রী সুমি আক্তার প্রথম আলোকে বলেন, ‘আমি রাজাপুর যাওয়ার জন্য মাওয়া থেকে এই বাসে উঠি। বরিশাল সদরে আসার আগে চালক খুবই ধীরে চালিয়েছেন বাসটি। এটা নিয়ে যাত্রীরা তাঁকে কথা শোনালে তিনি বরিশাল পার হওয়ার পর বেপরোয়া গতিতে বাস চালাতে থাকেন। এ সময় কয়েকবার দুর্ঘটনায় পড়তে গিয়েও পড়েনি। শেষমেশ গাছের সঙ্গে ধাক্কা লেগে উল্টে যায় বাসটি।’নলছিটি থানার ভারপ্রাপ্ত কর্মকর্তা (ওসি) মু. আতাউর রহমান প্রথম আলোকে বলেন, দুর্ঘটনার শিকার বাসটি সড়ক থেকে সরিয়ে যানবাহন চলাচল স্বাভাবিক করা হয়। আহত ব্যক্তিদের উদ্ধার করে হাসপাতালে পাঠানো হয়েছে।",Prothom Alo,https://www.prothomalo.com/bangladesh/district/jnamkypt2q
ইন্দুরকানিতে ইটবাহী ট্রলির নিচে চাপা পড়ে শ্রমিক নিহত,"পিরোজপুরের ইন্দুরকানি উপজেলায় ইটবাহী ট্রলির নিচে চাপা পড়ে জাকারিয়া হোসেন (২০) নামের এক শ্রমিক নিহত হয়েছেন। আজ শনিবার সকাল সাড়ে আটটার দিকে ইন্দুরকানি-কলারণ সড়কের বটতলা এলাকায় এ দুর্ঘটনা ঘটে। নিহত জাকারিয়া হোসেন উপজেলার পূর্ব চর বলেশ্বর গ্রামের আবু তালেবের ছেলে।নেওয়া হচ্ছে।  পুলিশ ও স্থানীয় লোকজনের সঙ্গে কথা বলে জানা গেছে, আজ সকালে ইটবাহী একটি ট্রলি ইন্দুরকানি-কলারণ সড়কের বটতলা নামক স্থানে এসে নিয়ন্ত্রণ হারিয়ে সড়কের পাশে পড়ে যায়। এ সময় ট্রলিতে থাকা শ্রমিক জাকারিয়া হোসেন ট্রলির নিচে চাপা পড়ে গুরুতর আহত হন। স্থানীয় লোকজন তাঁকে উদ্ধার করে ইন্দুরকানি উপজেলা স্বাস্থ্য কমপ্লেক্সে নিয়ে যান। এরপর উন্নত চিকিৎসার জন্য পিরোজপুর সদর হাসপাতালে নেওয়ার পথে সকাল সাড়ে নয়টার দিকে তিনি মারা যান। এ ঘটনায় ট্রলির চালক ও অপর এক শ্রমিক আহত হয়ে প্রাথমিক চিকিৎসা নিয়েছেন। ইন্দুরকানি থানার ভারপ্রাপ্ত কর্মকর্তা (ওসি) মো. এনামুল হক বলেন, ট্রলির নিচে চাপা পড়ে জাকারিয়া হোসেন নামের এক শ্রমিক মারা গেছেন। এ ঘটনায় আইনানুগ ব্যবস্থা",Prothom Alo,https://www.prothomalo.com/bangladesh/district/2prdz3x7z8
রাজশাহীতে বাসের ধাক্কায় মোটরসাইকেল আরোহী নিহত,"রাজশাহী নগরের চোদ্দপাই এলাকায় বাসের ধাক্কায় মোটরসাইকেল আরোহী এক নারী নিহত হয়েছেন। আহত হয়েছেন আরও একজন। গতকাল শুক্রবার সন্ধ্যার পর রাজশাহী বিশ্ববিদ্যালয়ের ইনস্টিটিউট অব বিজনেস স্টাডিজ (আইবিএ) ভবনের সামনে ঢাকা-রাজশাহী মহাসড়কে এ দুর্ঘটনা ঘটে।নিহত নারীর নাম নাসরিন আক্তার (৪০)। দুর্ঘটনায় তাঁর স্বামী আবু তালেব (৪৫) আহত হয়ে হাসপাতালে ভর্তি আছেন। তাঁদের বাড়ি দুর্গাপুর উপজেলার চৌবাড়িয়া এলাকায়। স্বামী-স্ত্রী রাজশাহী নগর থেকে গ্রামের বাড়ি দুর্গাপুরে ফিরছিলেন। পুলিশ ও স্থানীয় সূত্রে জানা গেছে, মোটরসাইকেলটি রাজশাহী থেকে পুঠিয়ার দিকে যাচ্ছিল। গতকাল সন্ধ্যা সাতটার কিছু পর বিপরীত দিক থেকে আসা একতা পরিবহনের বাস মোটরসাইকেলকে ধাক্কা দেয়। এতে মোটরসাইকেলে থাকা স্বামী–স্ত্রী আহত হন। তাঁদের উদ্ধার করে রাজশাহী মেডিকেল কলেজ হাসপাতালে নেওয়া হলে নাসরিন আক্তারকে চিকিৎসক মৃত ঘোষণা করেন। আহত তালেব হাসপাতালের ৮ নম্বর ওয়ার্ডে চিকিৎসাধীন।নগরের মতিহার থানার ভারপ্রাপ্ত কর্মকর্তা (ওসি) রুহুল আমিন বলেন, দুর্ঘটনার পর হাসপাতালে নেওয়া হলে একজন মারা যান। এ ঘটনায় মামলা হবে।",Prothom Alo,https://www.prothomalo.com/bangladesh/district/4wcewuvons
মায়ের কিনে দেওয়া শখের মোটরসাইকেলেই প্রাণ গেল জিসানের,"গত বছর এসএসসি পরীক্ষায় অকৃতকার্য হয় জুলফিকার ইসলাম ওরফে জিসান (১৬)। এর কিছুদিন পর সে মা  জলি বেগমের কাছে মোটরসাইকেল কিনে দেওয়ার জন্য বায়না ধরে। প্রথমে রাজি হননি মা। একপর্যায়ে ছেলের যন্ত্রণায় বাধ্য হয়ে ২ লাখ ১০ হাজার টাকা দিয়ে একটি মোটরসাইকেল কিনে দেন। সেই মোটরসাইকেল দুর্ঘটনায় প্রাণ গেল জুলফিকার ইসলামের।শুক্রবার জুমার নামাজের পর কিশোরগঞ্জ সদর উপজেলার সাদুল্লা এলাকায় ময়মনসিংহ-কিশোরগঞ্জ মহাসড়কে অপর একটি মোটরসাইকেলের সঙ্গে মুখোমুখি সংঘর্ষে জুলফিকারসহ দুজন নিহত হন।নিহত জুলফিকার ময়মনসিংহের নান্দাইল পৌরসভার ভূঁইয়াপাড়া মহল্লার বাসিন্দা। সে ওই মহল্লার আবুল ইসলাম খানের ছেলে। বছরখানেক আগে আবুল ইসলাম খান মারা যান। পরিবারের সদস্যদের বরাত দিয়ে পুলিশ জানায়, জুলফিকার ইসলাম শুক্রবার জুমার নামাজ পড়ার জন্য মোটরসাইকেলে করে কিশোরগঞ্জের পাগলা মসজিদে গিয়েছিল। সেখান থেকে ফেরার পথে কিশোরগঞ্জ সদর উপজেলায় সাদুল্লা এলাকায় ময়মনসিংহ-কিশোরগঞ্জ মহাসড়কে বিপরীত দিক থেকে আসা অপর একটি মোটরসাইকেলের সঙ্গে জুলফিকারের মোটরসাইকেলের মুখোমুখি সংঘর্ষ হয়।এতে দুটি মোটরসাইকেল দুমড়েমুচড়ে যায়। জুলফিকার ইসলাম ও অপর মোটরসাইকেলের অজ্ঞাতনামা এক আরোহী ঘটনাস্থলেই নিহত হন। গুরুতর আহত আরও দুজনকে ঢাকায় পাঠানো হয়েছে।নান্দাইল হাইওয়ে থানার উপপরিদর্শক (এসআই) মো. খোরশেদ আলম প্রথম আলোকে বলেন, দুর্ঘটনার খবর তিনি শুনেছেন। তবে ঘটনাস্থল তাঁর থানার আওতাধীন নয়। ভূঁইয়াপাড়া মহল্লায় গিয়ে দেখা যায়, নিহত জুলফিকারের লাশ একটি খাটিয়ায় করে বাড়ির উঠোনে রাখা হয়েছে। শেষবারের মতো লাশ দেখতে আসছেন মহল্লার লোকজন। এ সময় বাড়ির ভেতর থেকে মা জলি বেগম চিৎকার করতে করতে ছেলের লাশের কাছে ছুটে আসেন। এরপর বিলাপ করতে করতে মূর্ছা যান তিনি। পরে তাঁকে ধরাধারি করে বাড়ির ভেতরে নিয়ে যাওয়া হয়।নিহত কিশোরের চাচাতো ভাই কামরুল ইসলাম বলেন, জুলফিকার তার মাকে এক প্রকার বাধ্য করে মোটরসাইকেল কেনার টাকা আদায় করে। তার পছন্দের মোটরসাইকল নান্দাইলে পাওয়া যায়নি। পরে কিশোরগঞ্জের হোসেনপুর বাজারের শোরুম থেকে টিভিএস অ্যাপাচি ফোর বি ব্র্যান্ডের মোটরসাইকেল কেনে সে।মহল্লার একজন বাসিন্দা বলেন, কয়েক দিন আগে জুলফিকারকে ময়মনসিংহ-কিশোরগঞ্জ মহাসড়কে মোটরসাইকেল নিয়ে তীব্র গতিতে একটি কাভার্ড ভ্যানকে পাশ কাটাতে দেখেছেন তিনি। আরেকটু হলেই সে মোটরসাইকেলসহ চাকার কাভার্ড ভ্যানের নিচে চলে যাচ্ছিল।",Prothom Alo,https://www.prothomalo.com/bangladesh/district/xhsy4c8j44
মোটরসাইকেল নিয়ে ঘুরতে বেরিয়ে প্রাণ গেল দুই বন্ধুর,"ফেনী সদর উপজেলায় মোটরসাইকেল দুর্ঘটনায় দুই যুবক নিহত হয়েছেন। আজ শুক্রবার সকালে উপজেলার লালপুল এলাকার ঢাকা-চট্টগ্রাম মহাসড়কে এ দুর্ঘটনা ঘটে।নিহত ওই দুই যুবক হলেন—মো. শুভ (২৬) ও মো. মারুফ (২৬)। তাঁরা দুই বন্ধু ঢাকা থেকে মোটরসাইকেল নিয়ে রাঙামাটিতে বেড়াতে যাচ্ছিলেন। পথে ফেনীতে দুর্ঘটনার কবলে পড়ে তাঁদের মোটরসাইকেলটি। তাঁদের মধ্যে শুভ ঢাকার উত্তরখান থানার মাদারবাড়ী এলাকার বিল্লাল হোসেনের ছেলে আর মারুফ ঢাকার দক্ষিণখান থানা এলাকার মো. মজিবরের ছেলে। পুলিশ ও প্রত্যক্ষদর্শী কয়েকজনের সঙ্গে কথা বলে জানা যায়, আজ সকাল সাড়ে ছয়টার দিকে দ্রুতগতির একটি মোটরসাইকেলে ঢাকা-চট্টগ্রাম মহাসড়ক দিয়ে চট্টগ্রামের দিকে যাচ্ছিলেন দুই বন্ধু। ফেনী সদর উপজেলার লালপুল এলাকায় পৌঁছানোর পর চালক মোটরসাইকেলের নিয়ন্ত্রণ হারালে সেটি সড়কের ওপর ছিটকে পড়ে। এতে ওই দুই যুবক গুরুতর আহত হন। মহিপাল হাইওয়ে পুলিশের সহযোগিতায় স্থানীয় লোকজন দ্রুত তাঁদের উদ্ধার করে ফেনী ২৫০ শয্যাবিশিষ্ট জেনারেল হাসপাতালে নিয়ে গেলে চিকিৎসক দুজনকে মৃত ঘোষণা করেন। মহিপাল হাইওয়ে থানার ভারপ্রাপ্ত কর্মকর্তা মো. মোস্তফা কামাল দুর্ঘটনার বিষয়টি নিশ্চিত করে প্রথম আলোকে বলেন, তাঁদের দুজনের লাশ ময়নাতদন্তের জন্য ফেনী সদর জেনারেল হাসপাতালের মর্গে রাখা হয়েছে। নিহত দুজনের স্বজনদের বরাত দিয়ে তিনি বলেন, ওই দুই যুবক বন্ধু ছিলেন। তাঁরা ঢাকা থেকে রাঙামাটি বেড়াতে যাচ্ছিলেন। গতকাল বৃহস্পতিবার রাতে তাঁরা একটি মোটরসাইকেলে রাঙামাটির উদ্দেশে রওনা দিয়েছিলেন। পথে তাঁরা দুর্ঘটনার কবলে পড়েন। তাঁদের ব্যবহৃত মোটরসাইকেলটি মহিপাল হাইওয়ে পুলিশের হেফাজতে রাখা হয়েছে। এ ঘটনায় প্রয়োজনীয় আইনগত ব্যবস্থা প্রক্রিয়াধীন বলে তিনি জানান।",Prothom Alo,https://www.prothomalo.com/bangladesh/district/n63jiyduiz
"ঝিনাইদহে কাভার্ড ভ্যানের চাপায় শিশুসহ ৩ জন নিহত, আহত ৫","ঝিনাইদহের কাভার্ড ভ্যানের চাপায় শিশুসহ তিনজন নিহত হয়েছেন। এ সময় আরও পাঁচজন আহত হয়েছেন। আজ বৃহস্পতিবার বেলা ১১টার দিকে কালীগঞ্জ-কোটচাঁদপুর আঞ্চলিক মহাসড়কের কোটচাঁদপুর পৌর কলেজের সামনে এই দুর্ঘটনা ঘটে।নিহত তিনজন হলেন ব্যাটারিচালিত ভ্যানের চালক ঘিঘাটি গ্রামের সলেমান আলী (৬২), কোটচাঁদপুর উপজেলার এলাঙ্গি গ্রামের তোরাব আলীর নাতি খুকুমণি (৭) ও একই এলাকার রুবেল হোসেনের ছেলে রাফান (২)। আহত ব্যক্তিদের মধ্যে রিমা খাতুন (২৫), শিউলি (৫০), আলামিন (৬৫) ও অজ্ঞাতনামা এক তরুণকে উন্নত চিকিৎসার জন্য যশোরে পাঠানো হয়েছে। এ ছাড়া কালীগঞ্জের বলিদাপাড়া গ্রামের আহত অন্তর হোসেন (২০) কোটচাঁদপুর উপজেলা স্বাস্থ্য কমপ্লেক্সে চিকিৎসাধীন। আহত অন্তর ও প্রত্যক্ষদর্শীদের সঙ্গে কথা বলে জানা গেছে, অন্তর ও তাঁর সঙ্গে থাকা কয়েকজন একটি কাভার্ড ভ্যানে সার্জিক্যাল মালামাল নিয়ে কোটচাঁদপুর শহরের দিকে যাচ্ছিলেন। বেলা ১১টার দিকে কাভার্ড ভ্যানটি কাশিপুর পৌর ডিগ্রি কলেজ অতিক্রম করছিল। এ সময় যাত্রীবাহী ব্যাটারিচালিত একটি ভ্যান কোটচাঁদপুর থেকে কালীগঞ্জের দিকে যাচ্ছিল। ভ্যানটি একটি মাইক্রোবাসকে জায়গা দিতে গেলে ওই কাভার্ড ভ্যানের নিচে চাপা পড়ে। এতে ঘটনাস্থলেই ভ্যানের চালকসহ তিনজনের মৃত্যু হয়। কোটচাঁদপুর উপজেলা স্বাস্থ্য কমপ্লেক্সের চিকিৎসক তারুণী পাশা বলেন, সড়ক দুর্ঘটনায় আহত পাঁচজনের  মধ্যে চারজনকে যশোরে স্থানান্তর করা হয়েছে। ওই চারজনের অবস্থা আশঙ্কাজনক বলে জানান তিনি।কোটচাঁদপুর থানার থানার ভারপ্রাপ্ত কর্মকর্তা মঈন উদ্দিন জানান, দুর্ঘটনায় তিনজন নিহত হয়েছেন। এ ছাড়া আহত ব্যক্তিদের উদ্ধার করে হাসপাতালে পাঠানো হয়েছে।",Prothom Alo,https://www.prothomalo.com/bangladesh/district/4v7dtb8dsf
"সড়ক ব্যবস্থাপনা নিয়ে গোলটেবিল
যানবাহনের গতি নির্ধারণ করা গেলে সড়কে মৃত্যু কমবে","সড়ক নিরাপদ করতে সরকার আইন ও বিধিমালা করেছে। কিন্তু সড়কে মোটরযানের সর্বোচ্চ গতি নির্ধারণ, নিয়ন্ত্রণ ও ব্যবস্থাপনাবিষয়ক নির্দেশনা জারির কথা থাকলেও তা হয়নি। গতি নির্ধারণ করে তা বাস্তবায়ন করতে পারলে সড়কে মৃত্যু কমবে।সংশ্লিষ্ট কর্তৃপক্ষ জানিয়েছে, দেশের গ্রামীণ-আঞ্চলিক ও জেলার সড়ক-মহাসড়কে চলাচলকারী যানবাহনের প্রকারভেদ ও উপযোগিতা বুঝে গতি নির্ধারণ-সংক্রান্ত একটি নীতিমালা হচ্ছে।আজ বুধবার রাজধানীর জাতীয় প্রেসক্লাবে নিরাপদ সড়ক চাইয়ের (নিসচা) উদ্যোগে আয়োজিত এক গোলটেবিল বৈঠকে এসব কথা উঠে আসে। ‘সড়ক ও যানবাহনের প্রকারভেদে গতি নির্ধারণ, ব্যবস্থাপনা, মনিটরিং এবং বাস্তবায়ন’ শীর্ষক এ গোলটেবিল অনুষ্ঠিত হয়।বৈঠকে অংশগ্রহণ করে সড়ক পরিবহন ও মহাসড়ক বিভাগের সচিব এ বি এম আমিন উল্লাহ নুরী বলেন, সড়কে গতি নির্ধারণে নীতিমালা হচ্ছে। গতি কম থাকলে দুর্ঘটনা কমে আসবে। নীতিমালা প্রণয়নে প্রয়োজনে বিশেষজ্ঞ পরামর্শ নেওয়া হবে। ঢাকা মহানগরীতে মোটরসাইকেলের গতিসীমা ৩০ কিলোমিটার করার কথা ভাবা হয়েছিল, কিন্তু এর বিরুদ্ধে প্রতিবাদ হয়েছে জানিয়ে সচিব বলেন, সব মহানগরেই যানবাহনের গতি ৩০ থেকে ৩৫ কিলোমিটারে থাকে। কিন্তু মানুষ সেটা মানতে চায়নি, গতি আরও বেশি চায়।সড়ক দুর্ঘটনার মৃত্যুর তথ্য নিয়ে ক্ষোভ প্রকাশ করে সচিব বলেন, বিআরটিএ (বাংলাদেশ সড়ক পরিবহন কর্তৃপক্ষ) প্রতিদিন দুপুর ১২টায় সড়ক দুর্ঘটনার তথ্য গণমাধ্যমে পাঠিয়ে থাকে। সবাইকে এটি অনুসরণ করার আহ্বান জানিয়ে তিনি বলেন, এখানে কোনো তথ্য যদি ভুল মনে হয়, তবে সেটাও যেন জানানো হয়। ঢাকা মহানগরীতে মোটরসাইকেলের গতিসীমা ৩০ কিলোমিটার করার কথা ভাবা হয়েছিল, কিন্তু এর বিরুদ্ধে প্রতিবাদ হয়েছে। সব মহানগরেই যানবাহনের গতি ৩০ থেকে ৩৫ কিলোমিটারে থাকে। কিন্তু মানুষ সেটা মানতে চায়নি, গতি আরও বেশি চায়।এ বি এম আমিন উল্লাহ নুরী, সড়ক পরিবহন ও মহাসড়ক বিভাগের সচিব   সড়কে দুর্ঘটনা ও মৃত্যুর তথ্য নিয়ে বিভ্রান্তি না ছাড়ানোরও আহ্বান জানান এ বি এম আমিন উল্লাহ নুরী। নিরাপদ সড়কব্যবস্থা গড়ে তোলার জন্য তিনি সামাজিক আন্দোলন গড়ে তোলার কথা বলেন। এ ছাড়া বলেন, সবাইকেই সড়কের আইন জানতে ও মানতে হবে।গোলটেবিলের মূল প্রতিপাদ্য তুলে ধরেন বুয়েটের অ্যাক্সিডেন্ট রিসার্চ ইনস্টিটিউটের সহযোগী অধ্যাপক এস এম সোহেল মাহমুদ। তিনি বলেন, অন্যান্য দেশের মতো বাংলাদেশেও সড়ক দুর্ঘটনার বড় কারণ অতিরিক্ত গতি। বিভিন্ন ধরনের যানবাহন ও রাস্তার জন্য একটি নিরাপদ গতিসীমা নির্ধারণ এবং এর তদারকিতে মনোযোগী হতে হবে। সড়ক ব্যবস্থাপনায় শৃঙ্খলা প্রতিষ্ঠার কথা বলেন নিসচার চেয়ারম্যান ইলিয়াস কাঞ্চন। তিনি বলেন, দেশের বাইরে গেলে মানুষ আইন মানে, কিন্তু দেশে সে মানুষই আইন মানে না। কারণ সে জানে, এখানে আইন ভঙ্গ করলে কিছু হবে না। এ জায়গায় পরিবর্তন আনা জরুরি।এখনো টোল ব্যবস্থাপনা স্বয়ংক্রিয় করা যায়নি উল্লেখ করে ইলিয়াস কাঞ্চন বলেন, টোল দিতে গিয়ে যানজট হচ্ছে। সড়কে ডিজিটাল সাইনবোর্ড লাগানোরও আহ্বান জানান তিনি। পাশাপাশি শিক্ষাপ্রতিষ্ঠানে বাধ্যতামূলকভাবে সড়ক আইনের বিষয়গুলো শিক্ষার্থীদের জানানোর আহ্বান জানান। গোলটেবিলের মূল প্রতিপাদ্য তুলে ধরে বুয়েটের অ্যাক্সিডেন্ট রিসার্চ ইনস্টিটিউটের সহযোগী অধ্যাপক এস এম সোহেল মাহমুদ বলেন, অন্যান্য দেশের মতো বাংলাদেশেও সড়ক দুর্ঘটনার বড় কারণ অতিরিক্ত গতি। বিভিন্ন ধরনের যানবাহন ও রাস্তার জন্য একটি নিরাপদ গতিসীমা নির্ধারণ এবং এর তদারকিতে মনোযোগী হতে হবে। সড়কে আইনের প্রয়োগ বিষয়ে হাইওয়ে পুলিশের অতিরিক্ত উপমহাপরিদর্শক (এডিশনাল ডিআইজি) শ্যামল কুমার মুখার্জী বলেন, প্রতিদিন মহাসড়কে তিন শ’র মতো মামলা হচ্ছে। দেশের বাইরের উদাহরণ টেনে তিনি বলেন, সেখানে সড়কে সবচেয়ে বেশি প্রাধান্য পান পথচারী, সাইকেল আরোহীরা। সবচেয়ে কম প্রাধান্য পায় বড় ও ভারী যান। কিন্তু বাংলাদেশে ঠিক উল্টোটা হয়। সড়ক নিয়ে সঠিক পরিকল্পনা এবং আইন কার্যকর হলে মূল্যবান জীবন বাঁচবে। সাধারণ মানুষকে সড়কের সাইন (চিহ্ন) ও নীতিগুলো অবগত করার ওপর গুরুত্ব দেন ব্র্যাকের প্রশাসন ও সড়ক নিরাপত্তা কর্মসূচির পরিচালক আহমেদ নাজমুল হোসাইন। যানবাহনের গতি বিষয়ে নীতিমালা প্রণয়নে দেশীয় বাস্তবতা বিবেচনায় নেওয়ার কথাও বলেন তিনি।ঢাকা মেট্রোপলিটন পুলিশের (ডিএমপি) অতিরিক্ত উপকমিশনার সোহেল রানা বলেন, যানজট নিয়ন্ত্রণের পেছনে পুলিশের অনেক সময় চলে যায়। ফলে অন্যান্য বিষয়ে নজরদারি বাড়ানো দুরূহ হয়ে পড়ে। গতি নির্ধারণে স্থানীয় কর্তৃপক্ষকে যুক্ত করার আহ্বান জানান তিনি।নাট্যব্যক্তিত্ব ম হামিদ নিজের কিছু অভিজ্ঞতার কথা বলতে গিয়ে জানান, বাসগুলোতে নম্বরপ্লেট সঠিক জায়গায় থাকে না এবং অনেক সময় তা অস্পষ্ট থাকে। এ বিষয়ে কর্তৃপক্ষকে নজর দিতে হবে জানিয়ে এই বিশিষ্টজন বলেন, সড়কে পথচারী হিসেবে চলতে গেলে তিনি সবচেয়ে বেশি অসহায় বোধ করেন।গোলটেবিল অনুষ্ঠানে আরও বক্তব্য দেন বিআরটিএর ঢাকা বিভাগের পরিচালক মো. শহীদুল্লাহ, বাংলাদেশ সড়ক পরিবহন করপোরেশনের (বিআরটিসি) মহাব্যবস্থাপক (হিসাব) আমজাদ হোসেন, সড়ক ও জনপথ অধিদপ্তরের তত্ত্বাবধায়ক প্রকৌশলী তানভীর সিদ্দিকী, ঢাকা পরিবহন সমন্বয় কর্তৃপক্ষের সিনিয়র রোড সেফটি স্পেশালিস্ট মো. মামুনুর রহমান, ঢাকা রিপোর্টার্স ইউনিটির সাবেক সভাপতি নজরুল ইসলাম, নিসচার মহাসচিব লিটন এরশাদ প্রমুখ।",Prothom Alo,https://www.prothomalo.com/bangladesh/qgtvudmm1d
চুয়াডাঙ্গায় ট্রাক্টরের ধাক্কায় প্রাণ গেল এনজিও কর্মকর্তার,"চুয়াডাঙ্গার জীবননগরে মাটিবোঝাই একটি ট্রাক্টরের ধাক্কায় মোটরসাইকেল থেকে ছিটকে পড়ে বেসরকারি সংস্থার (এনজিও) একজন কর্মকর্তা নিহত হয়েছেন। তাঁর নাম নাজমা খাতুন (৩৫)। বুধবার দুপুরে উপজেলার উথলী ইউনিয়নের সেনেরহুদা গ্রামে এ দুর্ঘটনা ঘটে।নাজমা খাতুনের বাড়ি যশোরের মনিরামপুর উপজেলায়। তিনি বেসরকারি উন্নয়ন সংস্থা ব্র্যাকের জীবননগর উপজেলার আন্দুলবাড়িয়া শাখার ক্ষুদ্রঋণবিষয়ক কর্মকর্তা। এ ঘটনায় আহত হয়েছেন ব্র্যাকের একই শাখার ক্ষুদ্রঋণবিষয়ক কর্মকর্তা অনাদিচরণ (৩২)। প্রত্যক্ষদর্শীদের উদ্ধৃতি দিয়ে জীবননগর থানার ভারপ্রাপ্ত কর্মকর্তা (ওসি) নাসির উদ্দিন মৃধা প্রথম আলোকে বলেন, নাজমা খাতুন ও অনাদিচরণ আজ দুপুরে মোটরসাইকেলে করে উথলী ইউনিয়নের সেনেরহুদা গ্রামে যাচ্ছিলেন। বেলা একটার দিকে তাঁরা সেনেরহুদা গ্রামের জিরো পয়েন্ট এলাকায় পৌঁছালে ইটভাটার মাটিবাহী একটি ট্রাক্টরের ধাক্কায় দুজনই রাস্তায় ছিটকে পড়েন। এতে ঘটনাস্থলেই নাজমা খাতুনের মৃত্যু হয়। অনাদিচরণকে আহত অবস্থায় প্রথমে জীবননগর উপজেলা স্বাস্থ্য কমপ্লেক্সে ও পরে চুয়াডাঙ্গা সদর হাসপাতালে নেওয়া হয়। দুর্ঘটনার পরপরই চালক ট্রাক্টর চালিয়ে পালিয়ে যান। ঘটনাস্থল থেকে লাশটি উদ্ধার করে জীবননগর থানায় নেওয়া হয়েছে।এদিকে গত ১৯ এপ্রিল ভোরে চুয়াডাঙ্গা সদর উপজেলার চারমাইল এলাকায় চুয়াডাঙ্গা-ঝিনাইদহ মহাসড়কে মোটরসাইকেলের নিয়ন্ত্রণ হারিয়ে আহত হন আশিক মাহমুদ (৩২) নামের এক যুবক। আজ সকালে ঢাকা মেডিকেল কলেজ হাসপাতালের নিবিড় পরিচর্যা কেন্দ্রে (আইসিইউ) চিকিৎসাধীন অবস্থায় তিনি মারা গেছেন। আশিক চুয়াডাঙ্গা শহরের কোর্টপাড়ার মৃত মফিজ উদ্দিনের ছেলে এবং একটি কোম্পানির স্বত্বাধিকারী।আশিকের বোনজামাই দামুড়হুদা উপজেলার জুড়ানপুর ইউনিয়ন পরিষদের চেয়ারম্যান সোহরাব হোসেন প্রথম আলোকে বলেন, শবে কদরের রাতে নামাজ পড়ার উদ্দেশ্যে মোটরসাইকেল নিয়ে বাড়ি থেকে বের হন আশিক। বন্ধুদের সঙ্গে রাতে জেলা শহর ও শহরের বাইরে বিভিন্ন মসজিদে নামাজ পড়েন। ভোরে বাড়ি ফেরার সময় চারমাইল এলাকায় মোটরসাইকেলের নিয়ন্ত্রণ হারিয়ে গাছের সঙ্গে ধাক্কা লাগে। মুমূর্ষু অবস্থায় প্রথমে চুয়াডাঙ্গা সদর হাসপাতাল এবং পরে ঢাকা মেডিকেল কলেজ হাসপাতালে নেওয়া হয়। সেখানে আইসিইউতে চিকিৎসাধীন অবস্থায় আজ সকালে তাঁর মৃত্যু হয়।সদর থানার ভারপ্রাপ্ত কর্মকর্তা (ওসি) মাহাব্বুর রহমান প্রথম আলোকে বলেন, আশিক মাহমুদের লাশ ময়নাতদন্ত ছাড়া দাফনের জন্য পরিবারের পক্ষ থেকে লিখিত আবেদন করা হয়েছে।",Prothom Alo,https://www.prothomalo.com/bangladesh/district/ltygmpvgxg
"শৈলকুপায় ট্রাকের চাপায় প্রাণ গেল গৃহবধূর, স্বামী ও মেয়ে আহত","ঝিনাইদহের শৈলকুপায় ট্রাকের চাপায় রুমা খাতুন (৩৫) নামের মোটরসাইকেল আরোহী এক গৃহবধূ নিহত হয়েছেন। আজ বুধবার সকাল সাড়ে নয়টার দিকে শৈলকুপা উপজেলার ব্রহ্মপুর গ্রামের মাস্টার মোড়ে এ দুর্ঘটনা ঘটে।নিহত রুমা খাতুন উপজেলার ধুলিয়াপাড়া গ্রামের কুয়েতপ্রবাসী রবি খাঁর স্ত্রী। দুর্ঘটনায় রুমা খাতুনের স্বামী রবি খাঁ ও তিন বছরের মেয়ে রাহি গুরুতর আহত হয়েছেন। পুলিশ ও স্থানীয় লোকজন জানান, আজ সকালে রবি খাঁ শৈলকুপা থেকে স্ত্রী ও মেয়েকে নিয়ে মোটরসাইকেলে করে বাড়ি ফিরছিলেন। পথে ব্রহ্মপুর গ্রামের মাস্টার মোড়ে পৌঁছালে বিপরীত দিক থেকে আসা শৈলকুপাগামী একটি ট্রাক ওই মোটরসাইকেলকে চাপা দেয়। এতে ঘটনাস্থলেই রুমা খাতুন নিহত হন। এ সময় রবি ও তাঁর মেয়ে রাহি আহত হন। পরে আহত ব্যক্তিদের উদ্ধার করে শৈলকুপা উপজেলা স্বাস্থ্য কমপ্লেক্সে ভর্তি করা হয়। পরে রবির শারীরিক অবস্থার অবনতি হলে উন্নত চিকিৎসার জন্য তাঁকে ঢাকায় পাঠানো হয়েছে। শৈলকুপা থানার ভারপ্রাপ্ত কর্মকর্তা আমিনুল ইসলাম বলেন, দুর্ঘটনার পর ওই ট্রাকের চালক ও চালকের সহকারী পালিয়ে গেছেন। এ ঘটনায় পরিবারের পক্ষ থেকে অভিযোগ পেলে মামলা নেওয়া হবে।",Prothom Alo,https://www.prothomalo.com/bangladesh/district/uta1z2oqcs
"ফেনীতে দুই অটোরিকশার মুখোমুখি সংঘর্ষে এক যাত্রী নিহত, আহত ৫","ফেনীতে দুটি অটোরিকশার মুখোমুখি সংঘর্ষে এক যাত্রী নিহত ও পাঁচজন আহত হয়েছেন। আজ বুধবার সকাল ১০টার দিকে ফেনী-সোনাইমুড়ী আঞ্চলিক সড়কের ফেনী সদর উপজেলার বিরলী বাজার এলাকায় এ দুর্ঘটনা ঘটে।নিহত যাত্রীর নাম মো. আবুল বাশার (৪৫)। তিনি ফেনী সদর উপজেলার বালিগাঁও ইউনিয়নের ধোনসাহাদ্দা গ্রামের আবদুল মুনাফের ছেলে। তিনি পেশায় ভ্যানগাড়ির চালক ছিলেন। আহত পাঁচজনের মধ্যে দুজনকে হাসপাতালে ভর্তি করা হয়েছে। বাকি তিনজনকে প্রাথমিক চিকিৎসা দিয়ে ছেড়ে দেওয়া হয়েছে। লাশ ময়নাতদন্তের জন্য হাসপাতালের মর্গে পাঠানো হয়েছে। পুলিশ ও স্থানীয় লোকজনের সঙ্গে কথা বলে জানা গেছে, আজ সকাল ১০টার দিকে ফেনী-সোনাইমুড়ি আঞ্চলিক সড়কের দাগনভূঞা উপজেলার রাজাপুর থেকে একটি সিএনজিচালিত অটোরিকশা যাত্রী নিয়ে ফেনী শহরের দিকে যাচ্ছিল। বিরলী বাজার এলাকায় পৌঁছালে বিপরীত দিক থেকে আরেকটি সিএনজিচালিত অটোরিকশার সঙ্গে ওই অটোরিকশার মুখোমুখি সংঘর্ষ হয়। এতে দুই অটোরিকশার চালক, যাত্রীসহ ছয়জন আহত হন। আহত ব্যক্তিদের ফেনী সদর ২৫০ শয্যার জেনারেল হাসপাতালের জরুরি বিভাগে নেওয়ার পর চিকিৎসক আবুল বাশারকে মৃত ঘোষণা করেন। অন্যদের মধ্যে দুজনকে ভর্তি করেন এবং তিনজনকে প্রাথমিক চিকিৎসা দিয়ে ছেড়ে দেন। লাশ ময়নাতদন্তের জন্য হাসপাতালের মর্গে রাখা হয়েছে। ফেনী সদর মডেল থানার ভারপ্রাপ্ত কর্মকর্তা (ওসি) মো. নিজাম উদ্দিন বলেন, লাশ ময়নাতদন্তের জন্য হাসপাতালের মর্গে রাখা হয়েছে। এ ঘটনায় আইনগত প্রক্রিয়া চলছে।",Prothom Alo,https://www.prothomalo.com/bangladesh/district/6lxjnynira
"প্রচণ্ড ধূলিঝড়ে প্রায় ১০০টি গাড়ির সংঘর্ষ, নিহত ৬","প্রচণ্ড ধূলিঝড়ে গাড়ির সামনে কিছুই দেখা যাচ্ছিল না। এতে গাড়ির চালককে হঠাৎ করে গাড়ির গতি অনেকটা কমিয়ে আনতে হয়। ফলে একের পর এক গাড়ি এসে একেকটির সঙ্গে সজোরে ধাক্কা খাচ্ছিল। এভাবে প্রায় ১০০ গাড়ির সংঘর্ষ হয়। এতে অন্তত ছয়জনের মৃত্যু হয়। আহত হন ৩৭ জন।স্থানীয় সময় সোমবার বেলা ১১টার দিকে যুক্তরাষ্ট্রের ইলিনয় অঙ্গরাজ্যের প্রত্যন্ত এলাকার একটি মহাসড়কে এ দুর্ঘটনা ঘটে। খবর এএফপি ও দ্য নিউইয়র্ক টাইমসেরইলিনয় অঙ্গরাজ্য পুলিশ এক বিবৃতিতে জানিয়েছে, মধ্যপশ্চিমাঞ্চলীয় রাজ্য ইলিনয়ে দুর্ঘটনাকবলিত যানবাহনের মধ্যে ৪০ থেকে ৬০টি যাত্রীবাহী গাড়ি ও বাণিজ্যিক কাজে ব্যবহৃত ৩০টি গাড়ি। প্রচণ্ড বাতাসের কারণে মহাসড়কের পাশের কৃষিজমি থেকে প্রচুর ধুলা উড়ে আসে। সেখানে তখন বাতাসের গতিবেগ ছিল ঘণ্টায় ৩৫–৪৫ কিলোমিটার। এ ঘটনায় মহাসড়কের ২৮ কিলোমিটার অংশের দুই পাশ বন্ধ করে দেওয়া হয়েছে। স্থানীয় সময় আগামীকাল মঙ্গলবার সকাল নাগাদ পরিস্থিতি স্বাভাবিক হতে পারে।পুলিশ জানায়, আহত ব্যক্তিদের মধ্যে সামান্য আহত হয়েছেন, এমন লোকও আছেন। আবার জীবনের ঝুঁকি তৈরি হয়েছে, এমন ব্যক্তিও আছেন। হতাহত ব্যক্তিদের বয়স ২ থেকে ৮০ বছর।বিবৃতিতে আরও বলা হয়, দুটি ট্রাক্টর-ট্রেলারে আগুন ধরে যায়। মহাসড়কটি শিকাগো ও সেন্ট লুইসকে সংযুক্ত করেছে। ঘটনাস্থলের ভিডিও ফুটেজে দেখা যায়, ধুলায় চারপাশ আচ্ছন্ন। অনেক জায়গায় কিছুই দেখা যাচ্ছে না। কয়েকটি গাড়িতে আগুন জ্বলছিল। কিছু গাড়ি থেকে ধোঁয়া বের হচ্ছে। সব গাড়ি একটি আরেকটির সঙ্গে ধাক্কা খেয়ে এলোপাতাড়ি অবস্থায় পড়ে আছে।ন্যাশনাল ওয়েদার সার্ভিসের মতে, ধূলিঝড় যুক্তরাষ্ট্রের যেকোনো জায়গায় ঘটতে পারে। তবে দক্ষিণ-পশ্চিমে সবচেয়ে বেশি হয়। ন্যাশনাল ওয়েদার সার্ভিসের বেন ডিউবেলবেইস বলেন, সেন্ট্রাল ইলিনয়ে এ ধরনের ঝড় খুব কম দেখা যায়। আবহাওয়াবিদ চাক শ্যাফার আরেকটি গণমাধ্যমকে বলেন, ‘এ এলাকা খুবই সমতল। এখানে গাছ খুব কম। তিন সপ্তাহ ধরে এ এলাকায় খুবই শুষ্ক আবহাওয়া বিরাজ করছে। কৃষকেরা সেখানে তাঁদের খেত চাষ ও বীজ রোপণ করছেন। ফলে সেখানকার মাটি অনেকটা ঝুরঝুরে ছিল।’",Prothom Alo,https://www.prothomalo.com/world/usa/k4bbll4py9
সাঁথিয়ায় বাস ও করিমনের মুখোমুখি সংঘর্ষে দুজন নিহত,"পাবনার সাঁথিয়া উপজেলায় যাত্রীবাহী বাস ও শ্যালো ইঞ্জিনচালিত অবৈধ করিমনের মুখোমুখি সংঘর্ষে দুজন নিহত হয়েছেন। আজ মঙ্গলবার বেলা ১১টার দিকে উপজেলার কাশিনাথপুর-ঢাকা মহাসড়কের সাঁটিয়াকোলা এলাকায় এ দুর্ঘটনা ঘটে।নিহত ব্যক্তিরা হলেন করিমনের চালক জুয়েল মৃধা (২৪) ও তাঁর সহকারী সুরুজ খান (২০)। সাঁথিয়ার সামান্যপাড়া গ্রামের বাসিন্দা তাঁরা। পুলিশ ও স্থানীয় লোকজনের সঙ্গে কথা বলে জানা গেছে, পাবনা শহর থেকে শাহজাদপুর ট্রাভেলস নামের একটি যাত্রীবাহী পরিবহন ঢাকায় যাচ্ছিল। বাসটি বেলা ১১টার দিকে কাশিনাথপুরের কাছে সাঁটিয়াকোলা এলাকায় পৌঁছালে বিপরীত দিক থেকে আসা শ্যালো ইঞ্জিনচালিত একটি করিমনের সঙ্গে মুখোমুখি সংঘর্ষ হয়। সংঘর্ষে করিমনের চালক ও তাঁর সহকারী গুরুতর আহত হন। খবর পেয়ে কাশিনাথপুর ফায়ার সার্ভিসের কর্মীরা ঘটনাস্থলে গিয়ে ওই দুজনকে উদ্ধার করে কাশিনাথপুরের একটি ক্লিনিকে নিয়ে যান। সেখানে অবস্থার অবনতি হলে তাঁদের পাবনা সদর হাসপাতালে নেওয়া হয়। পরে সেখানকার কর্তব্যরত চিকিৎসকেরা তাঁদের মৃত ঘোষণা করেন। মাধপুর হাইওয়ে পুলিশের ভারপ্রাপ্ত কর্মকর্তা (ওসি) মো. নবীর হোসেন দুর্ঘটনার বিষয়টি নিশ্চিত করে প্রথম আলোকে বলেন, বাস ও করিমনের মুখোমুখি সংঘর্ষের ঘটনায় মামলার প্রস্তুতি চলছে।",Prothom Alo,https://www.prothomalo.com/bangladesh/district/xygwzcvhrj
মহাসড়ক পার হওয়ার সময় প্রাণ গেল মা–মেয়ের,"নরসিংদীর রায়পুরায় হেঁটে মহাসড়ক পার হওয়ার সময় একটি যাত্রীবাহী বাসের চাপায় মেয়ে ও মা নিহত হয়েছেন। আজ মঙ্গলবার সকাল ৯টার দিকে ঢাকা-সিলেট মহাসড়কের মরজাল বাসস্ট্যান্ড-সংলগ্ন পল্লী বিদ্যুৎ কার্যালয়ের সামনে এ দুর্ঘটনা ঘটে।নিহত দুজন হলেন রায়পুরা উপজেলার মরজাল এলাকার নিশি আক্তার (৬) ও টুম্পা বেগম (২৬)। বছর দুয়েক আগে একই এলাকার মো. মারুফ মিয়ার সঙ্গে টুম্পা বেগমের বিবাহবিচ্ছেদ হয়। এর পর থেকে ওই এলাকায় মেয়েকে নিয়ে বাস করতেন টুম্পা। হাইওয়ে পুলিশ ও নিহত ব্যক্তিদের স্বজনদের সঙ্গে কথা বলে জানা গেছে, টুম্পা বেগম প্রতিদিনের মতো আজ সকালে তাঁর মেয়েকে স্কুলে পৌঁছে দেওয়ার জন্য বাড়ি থেকে বের হন। সকাল ৯টার দিকে মরজাল বাসস্ট্যান্ডের পল্লী বিদ্যুৎ কার্যালয়ের সামনের মহাসড়ক হেঁটে পার হচ্ছিলেন তাঁরা দুজন। এ সময় ব্রাহ্মণবাড়িয়া থেকে ছেড়ে আসা তিশা পরিবহনের একটি যাত্রীবাহী বাস তাঁদের চাপা দেয়। এ সময় ঘটনাস্থলে নিশির মৃত্যু হয়। পরে স্থানীয় লোকজন টুম্পাকে গুরুতর আহত অবস্থায় উদ্ধার করে নরসিংদী সদর হাসপাতালে নিয়ে যান। সেখানে তাঁকে প্রাথমিক চিকিৎসা দিয়ে ঢাকা মেডিকেল কলেজ হাসপাতালে স্থানান্তরের পরামর্শ দেন। পরে একটি অ্যাম্বুলেন্সে ঢাকায় নেওয়ার পথে টুম্পারও মৃত্যু হয়। সেখান থেকেই লাশ নিয়ে বাড়িতে ফেরেন তাঁরা। ভৈরব হাইওয়ে থানার ভারপ্রাপ্ত কর্মকর্তা মোজাম্মেল হক বলেন, বাসের চাপায় ঘটনাস্থলে শিশুটি মারা গেছে। অন্যদিকে ঢাকায় নেওয়ার পথে তাঁর মায়ের মৃত্যু হয়েছে। স্থানীয় লোকজনের সহযোগিতায় তিশা পরিবহনের বাস জব্দ করা হয়েছে। তবে এর চালক পলাতক। এই ঘটনায় আইনগত ব্যবস্থা প্রক্রিয়াধীন।",Prothom Alo,https://www.prothomalo.com/bangladesh/district/il372zsyjq
কলেজ থেকে বাড়ি ফেরা হলো না মিতুর,"কলেজে থেকে বাড়ির উদ্দেশে যাচ্ছিলেন মিতু খাতুন (১৮)। কিন্তু বাড়িতে আর ফেরা হয়নি তাঁর। এর আগেই সড়কের পাশে দাঁড়িয়ে থাকা অবস্থায় বাসের ধাক্কায় মারা গেছেন মিতু। আজ মঙ্গলবার দুপুরে পাবনা সদর উপজেলার পাবনা-ঢাকা মহাসড়কের পুষ্পপাড়া এলাকায় বাসের ধাক্কায় মিতু নিহত হয়েছেন।নিহত মিতু খাতুন পুষ্পপাড়া পশ্চিম বনগ্রামের মৃত মিলন শেখের মেয়ে। তিনি পাবনা ইসলামিয়া কলেজের এইচএসসি দ্বিতীয় বর্ষের শিক্ষার্থী ছিলেন। পুলিশ ও প্রত্যক্ষদর্শীদের সঙ্গে কথা বলে জানা গেছে, আজ দুপুর সাড়ে ১২টার দিকে মিতু কলেজ শেষে বাসে বাড়িতে ফিরছিলেন। মহাসড়কের পুষ্পপাড়া এলাকায় তিনি বাস থেকে নেমে সড়কের পাশে দাঁড়ান। এ সময় পাবনা থেকে ছেড়ে আসা কাশিনাথপুরগামী ওমর পরিবহনের একটি বাস মিতুকে ধাক্কা দিয়ে পালিয়ে যায়। এতে ঘটনাস্থলেই মিতুর মৃত্যু হয়। জানতে চাইলে ইসলামিয়া কলেজের অধ্যক্ষ আবদুল খালেক প্রথম আলোকে বলেন, ‘ঘটনাটি মর্মান্তিক। মিতু খাতুনের ২০২৪ সালের এইচএসসি পরীক্ষা অংশ নেওয়ার কথা ছিল। কিন্তু সড়কেই প্রাণটি ঝড়ে গেল। খবর পেয়ে আমরা মেয়েটির পরিবারের সঙ্গে যোগাযোগ করার চেষ্টা করছি।’ সদর থানার ভারপ্রাপ্ত কর্মকর্তা (ওসি) কৃপা সিন্ধু বালা বলেন, খবর পেয়ে পুলিশ ঘটনাস্থল থেকে মিতুর লাশ উদ্ধার করেছে। লাশটি ময়নাতদন্তের জন্য পাবনা জেনারেল হাসপাতালের মর্গে পাঠানোর প্রক্রিয়া চলছে। ওমর পরিবহনের বাসটি আটক করা হয়েছে। তবে বাসের চালক পলাতক। ",Prothom Alo,https://www.prothomalo.com/bangladesh/district/ywltr77n3k
এবারের ঈদযাত্রায় সড়ক দুর্ঘটনা-প্রাণহানি কমেছে: যাত্রী কল্যাণ সমিতি,"এবারের পবিত্র ঈদুল ফিতরে লক্ষ্যমাত্রার চেয়ে ৩০ শতাংশ কম মানুষ যাতায়াত করেছে। ২০২২ সালের তুলনায় এবারের ঈদযাত্রায় সড়ক দুর্ঘটনা কমেছে ১৮ দশমিক ২ শতাংশ। সড়ক দুর্ঘটনায় প্রাণহানি কমেছে ২১ দশমিক ১ শতাংশ।বাংলাদেশ যাত্রী কল্যাণ সমিতির ‘ঈদযাত্রায় সড়ক দুর্ঘটনা প্রতিবেদন ২০২৩’-এ এসব তথ্য উঠে এসেছে। আজ মঙ্গলবার রাজধানীর সেগুনবাগিচায় বাংলাদেশ শিশু কল্যাণ পরিষদ মিলনায়তনে এক সংবাদ সম্মেলনে প্রতিবেদনের তথ্য তুলে ধরেন সংগঠনটির মহাসচিব মোজাম্মেল হক চৌধুরী। সংবাদ সম্মেলনে জানানো হয়, গত ১৫ থেকে ২৯ এপ্রিল পর্যন্ত মোট ১৫ দিনে সংবাদপত্রে প্রকাশিত তথ্যের ভিত্তিতে প্রতিবেদনটি তৈরি করা হয়।প্রতিবেদনের তথ্যের বরাত দিয়ে মোজাম্মেল হক চৌধুরী বলেন, এবারের ঈদযাত্রায় ৩০৪টি সড়ক দুর্ঘটনা ঘটেছে। এতে ৩২৮ জন নিহত হন, ৫৬৫ জন আহত। সড়ক, রেল ও নৌপথে সম্মিলিতভাবে এবার ৩৪১টি দুর্ঘটনা ঘটে। এতে ৩৫৫ নিহত ও ৬২০ জন আহত হন।২০২২ সালের তুলনায় (ঈদুল ফিতর) এবারের ঈদযাত্রায় সড়ক দুর্ঘটনা ও প্রাণহানি কম হয়েছে বলে জানান মোজাম্মেল হক চৌধুরী। এ প্রসঙ্গে তিনি বলেন, দ্রব্যমূল্যের ঊর্ধ্বগতি, পরিবহনব্যয় অস্বাভাবিকভাবে বেড়ে যাওয়া, অতিরিক্ত গরমসহ নানা কারণে এবার লক্ষ্যমাত্রার চেয়ে ৩০ শতাংশ কম মানুষের যাতায়াত হয়েছে। তা ছাড়া বর্তমান সরকারের ধারাবাহিক উন্নয়নের ফলে দেশের সড়ক-মহাসড়কের অবস্থা আগের চেয়ে এখন অনেক ভালো। এবার ঈদের ছুটি এক দিন বাড়ানোর প্রভাবও এখানে আছে। এবারের ঈদযাত্রা আগের তুলনায় স্বস্তিদায়ক ছিল বলে উল্লেখ করেন মোজাম্মেল হক চৌধুরী। তিনি বলেন, সরকারের বিভিন্ন নিয়ন্ত্রক সংস্থাসহ আইনশৃঙ্খলা রক্ষাকারী বাহিনীর কঠোর নজরদারির কারণে এবারের ঈদযাত্রা খানিকটা স্বস্তিদায়ক হয়েছে। এ কারণে এবারের ঈদযাত্রায় ভোগান্তি কমার পাশাপাশি সড়ক দুর্ঘটনাও কমেছে।এবারের ঈদযাত্রায় মোটরসাইকেল দুর্ঘটনা সবচেয়ে বেশি ঘটেছে বলে জানান মোজাম্মেল হক চৌধুরী। প্রতিবেদনের তথ্যের বরাত দিয়ে তিনি বলেন, এবার ১৬৫টি মোটরসাইকেল দুর্ঘটনা ঘটে, যা মোট সড়ক দুর্ঘটনার ৫৪ দশমিক ৩ শতাংশ। মোটরসাইকেল দুর্ঘটনায় ১৬৭ জন নিহত হয়েছেন, যা সড়ক দুর্ঘটনায় মোট নিহত মানুষের ৫১ শতাংশ। এ ছাড়া মোটরসাইকেল দুর্ঘটনায় আহত হয়েছেন ১২০ জন।যাত্রী কল্যাণ সমিতির মহাসচিব বলেন, এবারের ঈদযাত্রায় দেশের সব সড়ক-মহাসড়কের পাশাপাশি পদ্মা সেতুতে মোটরসাইকেল অবাধে চলাচল করেছে। এবার মোট যাত্রীর ১৮ দশমিক ২ শতাংশ মোটরসাইকেলে যাতায়াত করেছেন।দেশে এখন মোটরসাইকেল ও ইজিবাইক ‘ক্যানসারের’ মতো বেড়ে গেছে বলে মন্তব্য করেন মোজাম্মেল হক চৌধুরী। তিনি বলেন, দেশের প্রত্যন্ত অঞ্চলে বিচ্ছিন্ন-বিক্ষিপ্তভাবে এসব যানে সড়ক দুর্ঘটনা ও প্রাণহানি ঘটলেও তা সংবাদমাধ্যমে আসে না। তাই এসব দুর্ঘটনার হিসাব রাখা সম্ভব হচ্ছে না। এবার শুধু ঈদের দিনই বেপরোয়া মোটরসাইকেল চালানোর জেরে দুর্ঘটনায় ২১৬ জন রাজধানীর পঙ্গু হাসপাতালে চিকিৎসা নিয়েছেন বলে জানান মোজাম্মেল হক চৌধুরী। তিনি বলেন, তাঁদের মধ্যে ৯৬ জনের অবস্থা গুরুতর। ঈদের দ্বিতীয় দিন বেলা ২টা পর্যন্ত ১০৫ জন মোটরসাইকেল দুর্ঘটনায় আহত হয়ে এই হাসপাতালে ভর্তি হন। তাঁদের মধ্যে ৩৫ জনের অবস্থা গুরুতর।মোজাম্মেল হক চৌধুরী আরও বলেন, সড়ক-মহাসড়কে মানসম্মত বাসের অভাবে মোটরসাইকেল, অটোরিকশা, ইজিবাইকের মতো ছোট পরিবহন অস্বাভাবিক হারে বেড়ে গেছে। এ কারণে সড়কে বিশৃঙ্খলার পাশাপাশি পাল্লা দিয়ে বাড়ছে দুর্ঘটনা।",Prothom Alo,https://www.prothomalo.com/bangladesh/urrck4cgsq
কেশবপুরে দুটি মোটরসাইকেলের সংঘর্ষে বাবা–ছেলেসহ তিনজন নিহত,"যশোরের কেশবপুরে দুটি মোটরসাইকেলের মুখোমুখি সংঘর্ষে বাবা-ছেলেসহ তিনজন নিহত হয়েছেন। সোমবার সন্ধ্যায় যশোর-সাতক্ষীরা সড়কে আলতাপোল বুজতলা এলাকায় এ দুর্ঘটনা ঘটে।ঘটনাস্থলেই মারা যান খুলনার ডুমুরিয়া উপজেলার বেতা গ্রামের জাহাঙ্গীর জোয়ারদার (৪০) ও তাঁর ছেলে মোস্তাইন জোয়ারদার (১৭)। আরেকটি মোটরসাইকেলের চালক মো. মোস্তফা (২২) নিহত হন। তাঁর বাড়িও ডুমুরিয়া উপজেলার বেতা গ্রামে। কেশবপুর ফায়ার সার্ভিসের পরিদর্শক শংকর বিশ্বাস বলেন, সন্ধ্যা সাড়ে সাতটার দিকে যশোর-সাতক্ষীরা সড়কে আলতাপোল বুজতলায় দুটি মোটরসাইকেলের মুখোমুখি সংঘর্ষ হয়। ঘটনাস্থল থেকে জাহাঙ্গীর ও মোস্তাইনের লাশ উদ্ধার করা হয়। মোস্তফা তখনো জীবিত ছিলেন। উপজেলা স্বাস্থ্য কমপ্লেক্সে আনার পথে তাঁর মৃত্যু হয়। লাশ তিনটি উদ্ধার করে উপজেলা স্বাস্থ্য কমপ্লেক্সে রাখা হয়েছে।স্থানীয় সূত্রে জানা যায়, মোস্তাইন তাঁর বাবাকে নিয়ে মোটরসাইকেলে কেশবপুর থেকে নিজ বাড়ি বেতা গ্রামে যাচ্ছিল। অন্যদিকে মোস্তফা তাঁর বাড়ি থেকে কেশবপুরের দিকে আসছিলেন। পথে আলতাপোল বুজতলা এলাকায় একটি ট্রাককে অতিক্রম করতে গিয়ে দুটি মোটরসাইকেলের মুখোমুখি সংঘর্ষ হয়। কেশবপুর থানার ভারপ্রাপ্ত কর্মকর্তা মফিজুর রহমান রাত নয়টার দিকে বলেন, দুটি মোটরসাইকেলের মুখোমুখি সংঘর্ষে তিনজনের মৃত্যু হয়েছে। এ ঘটনায় মৃত ব্যক্তিদের পরিবারের পক্ষ থেকে থানায় কোনো অভিযোগ করা হয়নি।",Prothom Alo,https://www.prothomalo.com/bangladesh/district/vhoirpl512
সিরাজগঞ্জে অ্যাম্বুলেন্স ও বাসের সংঘর্ষে নিহত ৩,"সিরাজগঞ্জের রায়গঞ্জ উপজেলায় অ্যাম্বুলেন্স ও বাসের মুখোমুখি সংঘর্ষে তিনজন নিহত হয়েছেন। সোমবার বিকেল সাড়ে চারটার দিকে উপজেলার দিয়ারপাড়া এলাকার জোড় ব্রিজের সামনে ঢাকা-বগুড়া মহাসড়কে এ দুর্ঘটনা ঘটে।নিহত তিনজনের মধ্যে দুজনের পরিচয় জানা গেছে। তাঁরা হলেন পঞ্চগড়ের দেবীগঞ্জ উপজেলার মোস্তাফিজুর রহমানের স্ত্রী রানু বেগম (৩০) ও মানিক উদ্দিনের ছেলে মশিউর রহমান (৪৪)। নিহত অপরজনের পরিচয় জানা যায়নি। এ ঘটনায় আহত মোস্তাফিজুর রহমান (৪০) হাসপাতালে চিকিৎসাধীন। সন্ধ্যা ছয়টার দিকে হাটিকুমরুল হাইওয়ে থানার ভারপ্রাপ্ত কর্মকর্তা এস এম বদরুল কবির প্রথম আলোকে বলেন, পঞ্চগড় থেকে আসা রোগী ও স্বজনদের নিয়ে অ্যাম্বুলেন্সটি ঢাকার দিকে এবং যাত্রীবাহী বাসটি বগুড়ার দিকে যাচ্ছিল। দিয়ারপাড়া এলাকার জোড় ব্রিজের সামনে অ্যাম্বুলেন্স ও বাসের মুখোমুখি সংঘর্ষে তিনজন নিহত হয়েছেন। নিহত ব্যক্তিদের পরিচয় শনাক্তের চেষ্টা চলছে।",Prothom Alo,https://www.prothomalo.com/bangladesh/district/ahhjzja593
মুন্সিগঞ্জে গাড়ির ধাক্কায় নারী নিহত,"মুন্সিগঞ্জের গজারিয়ায় অজ্ঞাত গাড়ির ধাক্কায় এক নারী (৩৫) নিহত হয়েছেন। গতকাল রোববার রাত ১১টার দিকে উপজেলার ঢাকা-চট্টগ্রাম মহাসড়কের মর্নিংসান হোটেলের সামনে চট্টগ্রামমুখী লেনে এ দুর্ঘটনা ঘটে। ওই নারীর নাম-পরিচয় জানা যায়নি। স্থানীয় লোকজন বলেন, রাতের আঁধারে মহাসড়কে সব গাড়ির গতিই বেশি ছিল। রাত ১১টার দিকে মর্নিংসান হোটেলের পাশে হঠাৎ একটি শব্দ হয়। স্থানীয় লোকজন এগিয়ে গিয়ে একজন নারীকে রাস্তার পাশে রক্তাক্ত অবস্থায় পড়ে থাকতে দেখেন। ঘটনাস্থলে ওই নারীর মৃত্যু হয়। ওই নারী রাস্তা পার হচ্ছিলেন বলে ধারণা করা হচ্ছে। তিনি আশপাশের কারও পরিচিত নন। গজারিয়া হাইওয়ে পুলিশ ফাঁড়ির দায়িত্বপ্রাপ্ত পুলিশ পরিদর্শক এ এস এম রাশেদুল ইসলাম বলেন, নিহত নারীর বয়স আনুমানিক ৩৫ বছর। মরদেহ পুলিশ হেফাজতে। তাঁর পরিচয় শনাক্তের চেষ্টা চলছে। ",Prothom Alo,https://www.prothomalo.com/bangladesh/district/fkv8cxuzsf
"এক্সপ্রেসওয়েতে বিকল ট্রাক মেরামতের সময় আরেক ট্রাকের ধাক্কা, দুজন নিহত","মাদারীপুরের শিবচরে পদ্মা সেতুর এক্সপ্রেসওয়েতে থেমে থাকা একটি ট্রাকে আরেক ট্রাকের ধাক্কায় দুজন নিহত হয়েছেন। আজ সোমবার ভোরে উপজেলার পাচ্চরসংলগ্ন পদ্মা সেতু এক্সপ্রেসওয়ের বাখরেরকান্দি এলাকায় এই দুর্ঘটনা ঘটে।নিহত ব্যক্তিদের একজন বরিশালের বাকেরগঞ্জ উপজেলার শ্যামপুর এলাকার বশির হাওলাদার (৩৫)। তিনি থেমে থাকা ট্রাকের চালক ছিলেন। দুর্ঘটনার সময় বশির তাঁর ট্রাকের নিচে ঢুকে যান্ত্রিক ত্রুটি মেরামতের কাজ করছিলেন। নিহত অন্যজন হলেন—যশোরের কোতোয়ালি উপজেলার সুজলপুর ভেকুটিয়া এলাকার মো. সুজন মিয়া (২৫)। তিনি পেছন থেকে ধাক্কা দেওয়া ট্রাকটির চালকের সহকারী। শিবচর হাইওয়ে পুলিশ ও স্থানীয় সূত্রে জানা যায়, বরিশালের বাকেরগঞ্জ থেকে ঢাকার উদ্দেশে ছেড়ে আসা বাঙ্গিবাহী ট্রাকটি এক্সপ্রেসওয়ের বাখরেরকান্দি এলাকায় এসে যান্ত্রিক ত্রুটি দেখা দেয়। চালক বশির ট্রাকটি এক্সপ্রেসওয়েতে থামিয়ে নিচে ত্রুটি মেরামতের কাজ করছিলেন। এ সময় যশোর থেকে ছেড়ে আসা আমবাহী অপর একটি ট্রাক পেছন থেকে ওই ট্রাকটিকে সজোরে ধাক্কা দেয়। এতে ঘটনাস্থলে ট্রাকের নিচে থাকা চালক বশির মারা যান। ধাক্কা দেওয়া অপর ট্রাকের চালকের সহকারী সুজনসহ গুরুতর আহত হন তিনজন। পরে স্থানীয় লোকজন আহত ব্যক্তিদের উদ্ধার করে শিবচর উপজেলা স্বাস্থ্য কমপ্লেক্সে নিয়ে গেলে চিকিৎসক সুজনকে মৃত ঘোষণা করেন। খবর পেয়ে দুর্ঘটনাস্থল পরিদর্শন করেছেন শিবচর হাইওয়ে পুলিশের উপপরিদর্শক আবদুল্লাহ হেল বাকী। তিনি বলেন, দুর্ঘটনায় দুই ট্রাকের দুজন নিহত ও দুজন আহত হয়েছেন। এক্সপ্রেসওয়েতে বিকল হয়ে যাওয়া ট্রাকটির চালক এবং পেছন থেকে ধাক্কা দেওয়া ট্রাকের হেলপারের মৃত্যু হয়েছে। নিহত ব্যক্তিদের লাশ এবং ট্রাক দুটি হাইওয়ে পুলিশের হেফাজতে রয়েছে।",Prothom Alo,https://www.prothomalo.com/bangladesh/district/5aia9s4k6e
ফরিদপুরে সড়ক দুর্ঘটনায় কর্মকর্তাসহ পুলিশের চারজন আহত,"ফরিদপুরের নগরকান্দায় সড়ক দুর্ঘটনায় খুলনা জেলার অতিরিক্ত পুলিশ সুপার (এসপি) হাফিজুর রহমান ওরফে হাফিজসহ পুলিশের চারজন আহত হয়েছেন। গতকাল রোববার রাত ৯টার দিকে ফরিদপুরের নগরকান্দা উপজেলার আলগাদিয়া এলাকায় ঢাকা-খুলনা মহাসড়কে এ দুর্ঘটনা ঘটে। পুলিশ জানায়, ওয়েলকাম পরিবহনের একটি বাস গোপালগঞ্জের দিকে যাচ্ছিল। ঘটনাস্থলে বাসটি এলে বাসের সামনে গাছের ডাল ভেঙে পড়ে। ফলে বাসটি থেমে যায়। ওই সময় একই দিক থেকে আসা খুলনা জেলা পুলিশের একটি পিকআপ ভ্যান বাসটিকে পেছনের দিক থেকে ধাক্কা দিলে এ দুর্ঘটনা ঘটে। এর ফলে পুলিশের পিকআপে থাকা চারজন আহত হন।আহত বাকি তিনজন হলেন খুলনা জেলা পুলিশের উপপরিদর্শক (এসআই) আইয়ুব হোসেন, কনস্টেবল রাকিব হোসেন ও মো. ফয়সাল। ভাঙ্গা উপজেলা স্বাস্থ্য কর্মকর্তা প্রাণেশ চন্দ্র বলেন, ভাঙ্গা হাইওয়ে থানার পুলিশ আহতদের উদ্ধার করে এখানে ভর্তি করে। স্বাস্থ্য কমপ্লেক্সে আসার পর খুলনা জেলার অতিরিক্ত পুলিশ সুপার হাফিজুর রহমানকে প্রাথমিক চিকিৎসা দেওয়া হয়। পরে তিনি খুলনা চলে যান। বাকি তিন পুলিশ সদস্যকে ফরিদপুরে বঙ্গবন্ধু শেখ মুজিব মেডিকেল কলেজ হাসপাতালে স্থানান্তর করা হয়েছে।ভাঙ্গা হাইওয়ে থানার ভারপ্রাপ্ত কর্মকর্তা (ওসি) তৌমুর ইসলাম দুর্ঘটনায় পুলিশের চারজন আহত হওয়ার খবরের সত্যতা নিশ্চিত করেছেন।",Prothom Alo,https://www.prothomalo.com/bangladesh/district/ohf4i66bwx
টাঙ্গাইলে দুই স্কুলছাত্রীসহ নিহত ৪,"টাঙ্গাইলের ধনবাড়ী উপজেলায় বাসের ধাক্কায় ব্যাটারিচালিত অটোরিকশার (ইজিবাইক) আরোহী দুই স্কুলছাত্রীসহ চারজন নিহত হয়েছেন। এতে আরও অন্তত পাঁচজন আহত হয়েছেন। আজ রোববার বেলা পৌনে একটার দিকে মধুপুর-জামালপুর সড়কের ধনবাড়ী উপজেলার বাঘিল বাজার এলাকায় এ দুর্ঘটনা ঘটে। ঘটনার পর উত্তেজিত জনতা প্রায় এক ঘণ্টা ওই সড়ক অবরোধ করে রাখেন। নিহত ব্যক্তিরা হলেন উপজেলার বাঘিল গ্রামের কালাম মিয়ার মেয়ে রোশনি আক্তার (১৩) ও একই গ্রামের জয়নাল মিয়ার মেয়ে বিথি আক্তার (১৩)। তারা দুজন ভাইঘাট উচ্চবিদ্যালয়ের সপ্তম শ্রেণির ছাত্রী ছিল। এ ছাড়া নিহত অন্য দুজন হলেন ব্যাটারিচালিত অটোরিকশাচালক উপজেলার নরিল্ল্যা গ্রামের নিয়ত আলীর ছেলে হামিদ মিয়া (৬৫) এবং পার্শ্ববর্তী গোপালপুরের হাদিরা গ্রামের জালাল মিয়ার ছেলে মোস্তফা মিয়া (৫২)। ধনবাড়ী থানার পরিদর্শক (তদন্ত) ইদ্রিস আলী জানান, জামালপুর থেকে ঢাকাগামী এসটি পরিবহনের একটি বাস দ্রুতগতিতে যাচ্ছিল। ঘটনাস্থলে পৌঁছালে বাসটি ব্যাটারিচালিত অটোরিকশাকে পেছন থেকে ধাক্কা দেয়। অটোরিকশাটি তার সামনে থাকা অপর একটি রিকশাভ্যানকে ধাক্কা দেয়। এতে ঘটনাস্থলে অটোরিকশার চালকসহ চার যাত্রী নিহত হন। এ ছাড়া আহত অবস্থায় আরও অন্তত পাঁচজনকে উদ্ধার করে হাসপাতালে পাঠানো হয়েছে। বাসটি জব্দ করা হয়েছে। আইনিপ্রক্রিয়া শেষে তাঁদের লাশ পরিবারের কাছে হস্তান্তর করা হবে।",Prothom Alo,https://www.prothomalo.com/bangladesh/district/stjnm3jk1a
ফেনীতে মোটরসাইকেল দুর্ঘটনায় ব্যবসায়ী নিহত,"ফেনীতে মোটরসাইকেল দুর্ঘটনায় মো. ইসমাইল হোসেন টিটু (৩০) নামের এক ব্যবসায়ী নিহত হয়েছেন। গতকাল শনিবার সন্ধ্যায় ফেনী-সোনাইমুড়ি আঞ্চলিক সড়কের ফেনী সদর উপজেলার রতনপুর বিদ্যালয়ের সামনে এ দুর্ঘটনা ঘটে। নিহত ইসমাইল নোয়াখালীর সেনবাগ উপজেলার লক্ষ্মীপুর গ্রামের তাজুল ইসলামের ছেলে ও স্থানীয় গাজীরহাট বাজারের মুদি মালের ব্যবসায়ী ছিলেন।পুলিশ, পরিবার ও স্থানীয় লোকজনের সঙ্গে কথা বলে জানা গেছে, গতকাল বিকেলে ফেনী শহর থেকে নিজ দোকানের জন্য মালামাল কিনে সন্ধ্যা ৭টার দিকে মোটরসাইকেলে করে সেনবাগের গাজীরহাট বাজারের দিকে যাচ্ছিলেন ইসমাইল। ফেনী-সোনাইমুড়ি সড়কের ফেনী সদর উপজেলার রতনপুর বিদ্যালয় এলাকায় পৌঁছালে সিএনজিচালিত একটি অটোরিকশাকে পার হওয়ার সুযোগ দিতে গিয়ে সড়কের পাশে বিদ্যুতের একটি খুঁটিতে ধাক্কা লাগে ইসমাইলের। স্থানীয় লোকজন দ্রুত এগিয়ে গিয়ে তাঁকে মুমূর্ষু অবস্থায় উদ্ধার করে ফেনী ২৫০ শয্যার জেনারেল হাসপাতালের জরুরি বিভাগে নিয়ে যান। সেখানে চিকিৎসক তাঁকে মৃত ঘোষণা করেন। এরপর তাঁর ময়নাতদন্তের জন্য লাশ হাসপাতালের মর্গে পাঠানো হয়। নিহত ইসমাইল হোসেনের বাবা তাজুল ইসলাম জানান, তাঁদের বাড়ি নোয়াখালীর সেনবাগের গাজীরহাট হলেও সড়ক যোগাযোগব্যবস্থা ভালো থাকায় তাঁর ছেলে নিয়মিতই ফেনী শহর থেকে দোকানের জন্য মালামাল কিনতেন। গতকালও দোকানের মালপত্র কিনে পিকআপ ভ্যানে তুলে দিয়ে নিজে মোটরসাইকেলে করে বাজারের দিকে ফিরছিলেন। ফেনী সদর মডেল থানার ভারপ্রাপ্ত কর্মকর্তা (ওসি) মো. নিজাম উদ্দিন বলেন, অন্য কারও বিরুদ্ধে কোনো ধরনের অভিযোগ না থাকায় নিহত ওই ব্যক্তির বাবা ময়নাতদন্ত ছাড়াই লাশ হস্তান্তরের আবেদন করেছেন। সে জন্য রাতেই লাশ পরিবারের সদস্যদের হাতে বুঝিয়ে দেওয়া হয়েছে।",Prothom Alo,https://www.prothomalo.com/bangladesh/district/1gvjymo1l7
কেরানীগঞ্জে অটোরিকশার ধাক্কায় প্রাণ গেল অজ্ঞাতনামা নারীর,"ঢাকার কেরানীগঞ্জে বেপরোয়া গতির সিএনজিচালিত একটি অটোরিকশার ধাক্কায় অজ্ঞাতনামা এক নারী নিহত হয়েছেন। আজ শনিবার সকাল সাড়ে ছয়টার দিকে ঢাকা-মাওয়া মহাসড়কের কেরানীগঞ্জের রাজেন্দ্রপুর এলাকায় এ দুর্ঘটনা ঘটে।আজ বিকেল পাঁচটা পর্যন্ত ওই নারীর পরিচয় নিশ্চিত করতে পারেনি পুলিশ। তাঁর বয়স আনুমানিক ৩৫ বছর। পরনে ছিল লাল রঙের জামা। পুলিশ জানিয়েছে, ওই নারী আজ সকালে হেঁটে ঢাকা-মাওয়া মহাসড়ক ধরে যাচ্ছিলেন। এ সময় বিপরীত দিক থেকে আসা একটি অটোরিকশা ওই নারীকে ধাক্কা দেয়। এতে ওই নারী সড়কে ছিটকে পড়ে গুরুতর আহত হন। খবর পেয়ে পুলিশ ঘটনাস্থলে এসে ওই নারীকে উদ্ধার করে ঢাকার স্যার সলিমুল্লাহ মেডিকেল কলেজ ও মিটফোর্ড হাসপাতালে নিয়ে গেলে কর্তব্যরত চিকিৎসক তাঁকে মৃত ঘোষণা করেন। দক্ষিণ কেরানীগঞ্জ থানার ভারপ্রাপ্ত কর্মকর্তা মোহাম্মদ শাহজামান বলেন, ওই নারীর পরিচয় শনাক্তের চেষ্টা চলছে। লাশটি উদ্ধারের পর ময়নাতদন্তের জন্য স্যার সলিমুল্লাহ মেডিকেল কলেজের মর্গে পাঠানো হয়েছে। বেপরোয়া গতির ওই অটোরিকশাটি শনাক্তের জন্য ঘটনাস্থলের সিসিটিভি ক্যামেরার ফুটেজ সংগ্রহ করে বিশ্লেষণ করে দেখা হচ্ছে।",Prothom Alo,https://www.prothomalo.com/bangladesh/district/77tst7hyey
"বগুড়ায় ইজিবাইককে ধাক্কা দিয়ে খাদে পড়ে গেল যাত্রীবাহী বাস, নিহত ১","বগুড়ার শেরপুরে যাত্রীবাহী বাসের ধাক্কায় ইজিবাইকের যাত্রী নিহত হয়েছেন। এ সময় ইজিবাইকের চালক ও আরেক যাত্রী আহত হয়েছেন। আজ শনিবার বেলা পৌনে দুইটার দিকে ঢাকা–বগুড়া মহাসড়কের উপজেলার মির্জাপুর এলাকায় এ দুর্ঘটনা ঘটে। এদিকে ইজিবাইককে চাপা দেওয়া বাসটি নিয়ন্ত্রণ হারিয়ে মহাসড়কের পাশের একটি খাদে পড়ে যায়। তবে এ ঘটনায় বাসের কোনো যাত্রী গুরুতর আহত হননি।নিহত ওই ব্যক্তির নাম আবদুল হাই (৫৫)। তাঁর বাড়ি উপজেলার মির্জাপুর ইউনিয়নের বীরগ্রামে। আহত ব্যক্তিদের মধ্যে ইজিবাইকের চালকের নাম জানা যায়নি। আহত আরেকজন হলেন তালতা গ্রামের সাদ্দাম হোসেন (১৮)। আহত চালককে উদ্ধার করে বগুড়ার শহীদ জিয়াউর রহমান মেডিকেল কলেজ হাসপাতালে নেওয়া হয়েছে। তবে আহত যাত্রী সাদ্দাম হোসেন শেরপুর উপজেলা স্বাস্থ্য কমপ্লেক্সে চিকিৎসাধীন। মির্জাপুর এলাকার তাজুল ইসলামসহ দুজন বলেন, ইজিবাইকটি মির্জাপুর থেকে উপজেলার রানিরহাটের দিকে যাচ্ছিল। পথে ঢাকাগামী নাবিল পরিবহনের একটি বাস ওই ইজিবাইককে ধাক্কা দেয়। এতে ইজিবাইকের চালকসহ যাত্রীরা গুরুতর আহত হন। পরে স্থানীয় লোকজন আহত ব্যক্তিদের উদ্ধার করে শেরপুর উপজেলায় স্বাস্থ্য কমপ্লেক্সে নিয়ে গেলে সেখানকার কর্তব্যরত চিকিৎসকেরা আবদুল হাইকে মৃত ঘোষণা করেন।চিকিৎসাধীন আহত যাত্রী সাদ্দাম হোসেন বলেন, ইজিবাইকে তিনি মহাসড়কের ওপর দিয়ে বাড়ি ফিরছিলেন। তাঁদের ইজিবাইকটি মির্জাপুর এলাকায় পৌঁছালে ঢাকাগামী একটি বাস ইজিবাইককে ধাক্কা দেয়। এতে তিনিসহ ইজিবাইকের চালক ও আরেক যাত্রী গুরুতর আঘাত পান। তবে দুর্ঘটনাকবলিত নাবিল পরিবহন বাসের টিকিট চেকার শাহিন আলম বলেন, মির্জাপুরে ইজিবাইকটিকে রক্ষা করতে গিয়ে তাদের বাসটি মহাসড়কের পাশে একটি গর্তের মধ্যে পড়ে গেছে। তবে এতে তাদের বাসের কোনো যাত্রী গুরুতর আহত হননি।দুর্ঘটনার বিষয়ে জানতে চাইলে শেরপুর হাইওয়ে পুলিশ ফাঁড়ির পরিদর্শক জয়নাল আবেদীন সরকার ও হাইওয়ে পুলিশ ফাঁড়ির সার্জেন্ট মাসুদ রানা প্রথম আলোকে বলেন, ওই বাসটি কোনো যানকে ধাক্কা দিয়েছে কি না সেটা তাঁরা জানেন না। দুর্ঘটনার সংবাদ পেয়ে তাঁরা ঘটনাস্থলে এসে দেখেন নাবিল পরিবহনের বাসটি মহাসড়কের পাশের খাদে উল্টে আছে।",Prothom Alo,https://www.prothomalo.com/bangladesh/district/h31a6gmxva
চাঁদাবাজি এড়াতে গিয়ে কাভার্ড ভ্যানের ধাক্কায় প্রাণ গেল বাবা ও ছেলের," বগুড়ার আদমদীঘি উপজেলার বগুড়া-নওগাঁ আঞ্চলিক সড়কে কাভার্ড ভ্যানের ধাক্কায় মারা গেছেন মোটরসাইকেল আরোহী বাবা ও ছেলে। আজ শনিবার সকাল সাড়ে ৯টার দিকে উপজেলার ইন্দইল সেতুর কাছে এ ঘটনা ঘটে। প্রত্যক্ষদর্শীরা বলেন, সড়কে হাতি দাঁড় করিয়ে মাহুত চাঁদা আদায় করছিলেন। পাশ কাটিয়ে দ্রুত চলে যেতে চাইলে এ ঘটনা ঘটে। নিহত দুজন হলেন, আদমদীঘি আদমিয়া ফাজিল মাদ্রাসার সহকারী শিক্ষক ও লক্ষ্মীকোল গ্রামের জাহিদুর রহমান (৪৭) ও তাঁর বাবা লোকমান আলী (৭২)। পুলিশ কাভার্ড ভ্যানটি জব্দ করেছে। তবে কাভার্ড ভ্যানের চালক পলাতক। হাতির মাহুতকেও আটক করা হয়েছে। স্থানীয় লোকজন বলেন, জাহিদুর ও লোকমান আলী বাড়ি থেকে মোটরসাইকেল করে মাদ্রাসায় যাচ্ছিলেন। জাহিদুর মোটরসাইকেলটি চালাচ্ছিলেন। পথে ইন্দইল সেতুর এক মাহুত হাতি নিয়ে যানবাহন আটকিয়ে চাঁদাবাজি করছিলেন। জাহিদুর তা দেখে চাঁদাবাজি থেকে রক্ষা পাওয়ার জন্য হাতির পাশ কাটিয়ে দ্রুত চলে যাওয়ার চেষ্টা করেন। এ সময় বিপরীত দিক থেকে আসা কাভার্ড ভ্যান মোটরসাইকেলকে চাপা দেয়। এতে মোটরসাইকেল আরোহী বাবা ও ছেলে ছিটকে সড়কে পড়ে যান। ঘটনাস্থলেই লোকমান আলী নিহত হন। উপজেলা স্বাস্থ্য কমপ্লেক্সে নেওয়ার পর জাহিদুরকে কর্তব্যরত চিকিৎসক মৃত ঘোষণা করেন। আদমদীঘি আদমিয়া ফাজিল মাদ্রাসার সুপারিনটেনডেন্ট আলী আহসান বলেন, দুর্ঘটনায় তাঁর প্রতিষ্ঠানের এক মেধাবী শিক্ষক ও তাঁর বাবার প্রাণ গেছে। তিনি তাঁর পরিবারের প্রতি সমবেদনা জানান।আদমদীঘি থানার ওসি রেজাউল করিম বলেন, ঘটনার পর হাতির মাহুতকে স্থানীয় লোকজন ধরে মারধর করেন। পুলিশ মাহুত ও হাতিটিকে উদ্ধার করে থানা-হেফাজতে নিয়েছে। ঘটনাস্থল থেকে কাভার্ড ভ্যান জব্দ করা হয়েছে। এ ব্যাপারে আইনগত ব্যবস্থা নেওয়া হচ্ছে। লাশ পরিবারের কাছে হস্তান্তর করা হয়েছে।",Prothom Alo,https://www.prothomalo.com/bangladesh/district/vx6r3plbos
ঈদের ছুটির পর কাজে ফেরা হলো না আবুলের,"ঈদের ছুটি শেষে মোটরসাইকেলে করে বাড়ি থেকে নিজ কর্মস্থলে ফিরছিলেন মো. আবুল হোসেন (২৫)। পৌঁছানোর আগে পথেই তাঁর মৃত্যু হয়েছে। আজ শনিবার সকালে গাজীপুরের শ্রীপুরের মাওনা ইউনিয়নের মাওনা-কালিয়াকৈর আঞ্চলিক সড়কের বদনীভাঙ্গা মোড় এলাকা থেকে তাঁর রক্তাক্ত লাশ উদ্ধার করেছে পুলিশ।অজ্ঞাতপরিচয় কোনো গাড়ির সঙ্গে সংঘর্ষে বা ধাক্কায় আবুল হোসেনের মৃত্যু হয়েছে বলে ধারণা করছে পুলিশ। তিনি টাঙ্গাইলের দেলদুয়ার উপজেলার হেরেনাপাড়া গ্রামের ফুলচান মিয়ার ছেলে। আবুল শ্রীপুরের তাকওয়া ইন্ডাস্ট্রিজ লিমিটেড নামের একটি পোশাক কারখানায় চাকরি করতেন। নিহতের স্বজন ও প্রত্যক্ষদর্শী ব্যক্তিদের সঙ্গে কথা বলে জানা গেছে, ঈদের ছুটি শেষে আজ সকালে আবুল বাড়ি থেকে মোটরসাইকেল চালিয়ে কর্মস্থলে ফিরছিলেন। তিনি মোটরসাইকেলে একাই ছিলেন। সকাল সাতটার দিকে মাওনা-কালিয়াকৈর আঞ্চলিক সড়কের বদনীভাঙ্গা মোড় এলাকায় আবুলের রক্তাক্ত লাশ পড়ে থাকতে দেখেন পথচারীরা। পাশেই আবুলের দুর্ঘটনকবলিত মোটরসাইকেলটি পড়ে ছিল। তবে কোন গাড়ির সঙ্গে ধাক্কা লেগে এ দুর্ঘটনা ঘটেছে, সেটা প্রত্যক্ষদর্শী ব্যক্তিরা বলতে পারেননি।মাওনা পুলিশ ফাঁড়ির ইনচার্জ মো. মিন্টু মিয়া প্রথম আলোকে বলেন, অজ্ঞাতপরিচয় কোনো গাড়ির সঙ্গে সংঘর্ষে বা ধাক্কায় ওই যুবকের মৃত্যু হয়েছে বলে ধারণা করা হচ্ছে। নিহত যুবকের মাথা থেঁতলে গেছে। এ ছাড়া তাঁর হাত ও হাঁটুতে আঘাতের চিহ্ন পাওয়া গেছে। ঘটনাস্থল থেকে লাশটি উদ্ধার করে মাওনা পুলিশ ফাঁড়িতে রাখা হয়েছে। নিহত যুবকের স্বজনদের খবর দেওয়া হয়েছে। তাঁরা এলে পরবর্তী আইনি ব্যবস্থা নেওয়া হবে। বদনীভাঙ্গা মোড় এলাকার বাসিন্দা আবদুস সাত্তার প্রথম আলোকে বলেন, মাওনা-কালিয়াকৈর আঞ্চলিক সড়কের বদনীভাঙ্গা মোড় তিন রাস্তার সংযোগস্থল। এটা খুবই দুর্ঘটনাপ্রবণ এলাকা। তুলনামূলকভাবে এই সড়ক অনেকটা ফাঁকা থাকায় যানবাহনের চালকেরা এই সড়কে দ্রুতগতিতে গাড়ি চালানোর চেষ্টা করেন। তিন রাস্তার মোড় ও সড়কের বিভিন্ন স্থানে গতিরোধক দেওয়া হলে দুর্ঘটনা কমবে।",Prothom Alo,https://www.prothomalo.com/bangladesh/district/jhtukp66jc
"চাকা ফেটে যাওয়া বাসের ধাক্কায় লেগুনার যাত্রী নিহত, আহত ৪","চট্টগ্রামের সীতাকুণ্ড পৌর সদরের পন্থিছিলা বড়ুয়াপাড়া এলাকায় ঢাকা-চট্টগ্রাম মহাসড়কে যাত্রীবাহী বাসের ধাক্কায় লেগুনার এক যাত্রী নিহত হয়েছেন। আজ শনিবার সকাল ১০টার দিকে এ দুর্ঘটনায় আহত হয়েছেন আরও চারজন। চয়েস পরিবহনের ঢাকামুখী বাসটির চাকা ফেটে চালক নিয়ন্ত্রণ হারিয়ে সামনে থাকা লেগুনায় ধাক্কা দিলে হতাহতের ঘটে বলে জানিয়েছে হাইওয়ে পুলিশ।নিহত যাত্রীর নাম জ্যোৎস্না বেগম (৫৫)। তিনি সীতাকুণ্ডের বারৈয়ারঢালা ইউনিয়নের টেরিয়াল গ্রামের বাসিন্দা। আহত ব্যক্তিরা হলেন উপজেলার ছোটদারোগাহাট এলাকার দুই ভাই মো. আরমান (১২), মো. এমরান (৮) ও তাদের দাদা আবজল গণি (৬৩) এবং উপজেলার সোনাইছড়ি ইউনিয়নের বাসিন্দা রোহান (১৩)। দুর্ঘটনার পর স্থানীয় ব্যক্তিরা হতাহতদের উদ্ধার করে প্রথমে উপজেলা স্বাস্থ্য কমপ্লেক্সে নিয়ে যান। সেখানে প্রাথমিক চিকিৎসা শেষে দুজনকে চট্টগ্রাম মেডিকেল কলেজ হাসপাতালে পাঠানো হয়েছে।কুমিরা হাইওয়ে পুলিশ ফাঁড়ির পরিদর্শক মো. শাহাদাত হোসেন প্রথম আলোকে বলেন, দুর্ঘটনার সময় লেগুনায় থাকা জ্যোৎস্না বেগম গুরুতর আহত হয়েছিলেন। পরে স্থানীয় বাসিন্দারা তাঁকে উদ্ধার করে হাসপাতালে নিয়ে গেলে কর্তব্যরত চিকিৎসক তাঁকে মৃত ঘোষণা করেন। নিহতের পরিবারের সদস্যদের আবেদনের পরিপ্রেক্ষিতে লাশ পরিবারের কাছে হস্তান্তর করা হয়েছে। দুর্ঘটনাকবলিত লেগুনা ও চয়েস পরিবহনের বাসটিকে আটক করা হয়েছে। সীতাকুণ্ড উপজেলা স্বাস্থ্য কর্মকর্তা নুর উদ্দিন রাশেদ প্রথম আলোকে বলেন, আহত যাত্রীদের মধ্যে আরমান ও এমরানকে চট্টগ্রাম মেডিকেল কলেজ হাসপাতালে পাঠানো হয়েছে। আবজল ও রোহানকে প্রাথমিক চিকিৎসা শেষে ছেড়ে দেওয়া হয়েছে।",Prothom Alo,https://www.prothomalo.com/bangladesh/district/gamocldg2q
"ভালুকায় বাসের পেছনে মোটরসাইকেলের ধাক্কা, প্রাণ গেল দুই যুবকের","ময়মনসিংহের ভালুকা উপজেলায় চলন্ত বাসের পেছনে মোটরসাইকেলের ধাক্কায় ওই মোটরসাইকেলের আরোহী দুই যুবক নিহত হয়েছেন। গতকাল শুক্রবার রাত সাড়ে ১০টার দিকে উপজেলার ভরাডোবা এলাকায় ঢাকা-ময়মনসিংহ মহাসড়কে এ দুর্ঘটনা ঘটে।নিহত দুই যুবক হলেন মো. দিলীপ (২৮) ও মো. মানিক (২৮)। তাঁদের দুজনের বাড়ি ভালুকা উপজেলার মামারিশপুর গ্রামে। এ ঘটনায় একই এলাকার মো. এমরান (২৭) নামের আরেক যুবক গুরুতর আহত হয়েছেন। তিনি বর্তমানে ময়মনসিংহ মেডিকেল কলেজ হাসপাতালে চিকিৎসাধীন। ভালুকা হাইওয়ে পুলিশ সূত্রে জানা গেছে, গতকাল রাতে দিলীপ, মানিক ও এমরান একই মোটরসাইকেলে ময়মনসিংহ থেকে ভালুকা উপজেলার মামারিশপুর গ্রামের দিকে যাচ্ছিলেন। রাত সাড়ে ১০টার দিকে উপজেলার ভরাডোবা এলাকায় পৌঁছালে ওই মোটরসাইকেলের চালক নিয়ন্ত্রণ হারান। এ সময় মোটরসাইকেলটি একটি চলন্ত বাসকে পেছন থেকে ধাক্কা দেয়। এতে মোটরসাইকেলটি দুমড়েমুচড়ে গেলে মোটরসাইকেলের তিন আরোহী গুরুতর আহত হন। তৎক্ষণাৎ আশপাশের লোকজন আহত তিন যুবককে উদ্ধার করে ভালুকা উপজেলা স্বাস্থ্য কমপ্লেক্সে নিয়ে গেলে জরুরি বিভাগের চিকিৎসকেরা দিলীপ ও মানিককে মৃত ঘোষণা করেন। আহত এমরানকে প্রাথমিক চিকিৎসা দিয়ে উন্নত চিকিৎসার জন্য ময়মনসিংহ মেডিকেল কলেজ হাসপাতালে স্থানান্তর করা হয়েছে। ভালুকা হাইওয়ে পুলিশের পরিদর্শক রিয়াদ মাহমুদ বলেন, নিহত দুই তরুণের লাশ তাঁদের স্বজনের কাছে হস্তান্তর করা হয়েছে। আহত আরেক যুবককে উন্নত চিকিৎসার জন্য ময়মনসিংহে পাঠানো হয়েছে।",Prothom Alo,https://www.prothomalo.com/bangladesh/district/q3gkgdvbua
কক্সবাজার থেকে মোটরসাইকেলে ফেরার পথে দুর্ঘটনায় নিহত ২ বন্ধু,"ঢাকা থেকে দুই বন্ধু একটি মোটরসাইকেলে চড়ে বেড়াতে যান কক্সবাজারে। ফেরার পথে চালক মোটরসাইকেলের নিয়ন্ত্রণ হারালে সেটি সড়কের পাশে পিলারের সঙ্গে ধাক্কা খায়। এতে এক বন্ধু ঘটনাস্থলে মারা গেছেন। আরেক বন্ধু হাসপাতালে চিকিৎসাধীন অবস্থায় মারা গেছেন। গতকাল শুক্রবার রাত আটটার দিকে ঢাকা-চট্টগ্রাম মহাসড়কে ফেনী সদর উপজেলার দেবীপুরে এ দুর্ঘটনা ঘটেছে।নিহত দুই যুবক হলেন রিয়াদ উদ্দিন (২৬) ও মো. আশিক (৩০)। তাঁরা ঢাকার কেরানীগঞ্জের জিঞ্জিরা এলাকার ছোট কুশিয়ারবাগ গ্রামের বাসিন্দা। রিয়াদ কেরানীগঞ্জে ব্যক্তিমালিকানাধীন প্রতিষ্ঠানে চাকরি করতেন। ময়নাতদন্তের জন্য রিয়াদের লাশ ফেনী সদর ২৫০ শয্যার জেনারেল হাসপাতালের মর্গে রাখা হয়েছে। আহত অবস্থায় আশিককে প্রথমে ফেনী সদর ২৫০ শয্যার জেনারেল হাসপাতালের জরুরি বিভাগে নেওয়া হয়। অবস্থা আশঙ্কাজনক দেখে প্রাথমিক চিকিৎসা দিয়ে তাঁকে ঢাকা মেডিকেল কলেজ হাসপাতালে স্থানান্তরের পরামর্শ দেন চিকিৎসকেরা। গতকাল রাত তিনটার দিকে ঢাকা মেডিকেল কলেজ হাসপাতালে চিকিৎসাধীন অবস্থায় তিনি মারা যান। ফেনীর মহিপাল হাইওয়ে পুলিশ, স্থানীয় প্রত্যক্ষদর্শী ও নিহত যুবক রিয়াদ উদ্দিনের বড় ভাই রিয়াজ উদ্দিন সূত্রে জানা যায়, পবিত্র ঈদুল ফিতরের পরদিন গত রোববার রিয়াদ ও তাঁর বন্ধু মো. আশিক মোটরসাইকেলে করে কক্সবাজারে যান। তাঁরা সেখানে চার দিন বেড়ানোর পর গতকাল দুপুরের পর কেরানীগঞ্জের উদ্দেশে রওনা দেন। রাতে দুর্ঘটনার শিকার হন তাঁরা।ফেনীর মহিপাল হাইওয়ে থানার ভারপ্রাপ্ত কর্মকর্তা (ওসি) মোস্তফা কামাল মোটরসাইকেলে করে কক্সবাজার থেকে ঢাকায় ফেরার পথে দুর্ঘটনায় দুজনের মৃত্যুর খবরের সত্যতা নিশ্চিত করেন।",Prothom Alo,https://www.prothomalo.com/bangladesh/district/ghrlw0bx55
গোপালগঞ্জে বাসের সঙ্গে নছিমনের সংঘর্ষে তিন সবজি ব্যবসায়ী নিহত,"গোপালগঞ্জে যাত্রীবাহী বাসের সঙ্গে নছিমনের মুখোমুখি সংঘর্ষে তিন সবজি ব্যবসায়ী নিহত হয়েছেন। এ ঘটনায় আহত হয়েছেন আরও একজন। গতকাল শুক্রবার সন্ধ্যা সাড়ে সাতটার দিকে গোপালগঞ্জ সদর উপজেলার সোনাশুরে ঢাকা-খুলনা মহাসড়কে এ দুর্ঘটনা ঘটেছে।কাশিয়ানীর ভাটিয়াপাড়া হাইওয়ে পুলিশের পরিদর্শক মো. শরিফুল ইসলাম এ তথ্য নিশ্চিত করেছেন। নিহত ব্যক্তিরা হলেন সদর উপজেলার উলপুর ইউনিয়নের আন্দারকোটা গ্রামের দীনেশ অধিকারী (৫৫), একই গ্রামের সঞ্জয় বৈরাগী (৩৫) ও মিহির বৈরাগী (৩৪)। পুলিশ কর্মকর্তা শরিফুল ইসলাম বলেন, গতকাল সদর উপজেলার শুকতইল ইউনিয়নের তালা বাজারে সবজি বিক্রি শেষে চার ব্যবসায়ী নছিমনে করে গোপালগঞ্জ সদর উপজেলার উলপুর ইউনিয়নের আন্দারকোটা গ্রামে ফিরছিলেন। সন্ধ্যা সাড়ে সাতটার দিকে সোনাশুরে পৌঁছালে খুলনা থেকে ছেড়ে আসা ঢাকাগামী ফাল্গুনী পরিবহন নামের একটি যাত্রীবাহী বাসের সঙ্গে নছিমনটির মুখোমুখি সংঘর্ষ হয়। নছিমনটি ছিটকে রাস্তার পাশে খাদে পড়ে গেলে ঘটনাস্থলেই ব্যবসায়ী দীনেশ অধিকারী (৫৫) নিহত হন। খবর পেয়ে ফায়ার সার্ভিস ঘটনাস্থলে গিয়ে আহত ব্যক্তিদের উদ্ধার করে গোপালগঞ্জ ২৫০ শয্যাবিশিষ্ট জেনারেল হাসপাতালে পাঠায়। সেখানে অপর ব্যবসায়ী সঞ্জয় বৈরাগী ও মিহির বৈরাগীর মৃত্যু হয়।",Prothom Alo,https://www.prothomalo.com/bangladesh/district/sgzf36hknq
"নিয়ন্ত্রণ হারিয়ে রাস্তার ওপরেই উল্টে গেল বাস, ২৭ যাত্রী আহত","জয়পুরহাট সদর উপজেলায় যাত্রীবাহী একটি বাস নিয়ন্ত্রণ হারিয়ে সড়কে উল্টে গেছে। এ ঘটনায় বাসটির ২৭ জন যাত্রী আহত হয়েছেন। গতকাল বৃহস্পতিবার রাতে পাঁচবিবি-জয়পুরহাট সড়কের গতনশহর মোড় এলাকায় এ দুর্ঘটনা ঘটে। আহত যাত্রীদের সবাই পঞ্চগড়, ঠাকুরগাঁও ও দিনাজপুরের বিভিন্ন এলাকার বাসিন্দা।থানা-পুলিশ ও স্থানীয় লোকজনের সঙ্গে কথা বলে জানা গেছে, ঈদের ছুটি শেষে ‘আনাছ পরিবহন’ নামের যাত্রীবাহী একটি বাস পঞ্চগড়, ঠাকুরগাঁও ও দিনাজপুরের বিভিন্ন এলাকার যাত্রীদের নিয়ে ঢাকা যাচ্ছিল। পথে জয়পুরহাট সদর উপজেলার গতনশহর এলাকায় এসে বাসটি নিয়ন্ত্রণ হারিয়ে রাস্তার ওপরেই উল্টে যায়। এতে বাসের ২৭ জন যাত্রী আহত হন। খবর পেয়ে পুলিশ ও ফায়ার সার্ভিসের সদস্যরা ঘটনাস্থলে এসে বাসের ভেতর থেকে যাত্রীদের উদ্ধার করে জয়পুরহাট আধুনিক জেলা হাসপাতালে পাঠান। সাইফুল ইসলাম নামের বাসটির আহত এক যাত্রী বলেন, ‘ঢাকার উদ্দেশে বৃহস্পতিবার রাতে ঠাকুরগাঁও থেকে বাসে উঠেছিলাম। ঘুমিয়ে ছিলাম। গভীর রাতে বিকট শব্দে ঘুম ভেঙে দেখি অন্ধকার বাসের নিচে পড়ে আছি। বাসের ভেতর থেকে বের হতে পারছিলাম না। পরে পুলিশ ও ফায়ার সার্ভিসের লোকজন এসে আমাদের উদ্ধার করেছে।’ জয়পুরহাট সদর থানার ভারপ্রাপ্ত কর্মকর্তা (ওসি) সিরাজুল ইসলাম প্রথম আলোকে বলেন, চলন্ত যাত্রীবাহী বাসটি উল্টে চারটি চাকাই ওপরে উঠেছে। এতে ২৭ জন যাত্রী আহত হয়েছেন। বাসটি সড়কে হেলেদুলে আসছিল বলে আহত যাত্রীরা জানিয়েছেন। বাসের চালক নেশাগ্রস্ত ছিলেন বলে ধারণা করা হচ্ছে। চালক ও সহকারী দুজনেই ঘটনার পর পালিয়ে গেছেন। আহত বাসযাত্রীদের স্বজনদের খবর দেওয়া হয়েছে।",Prothom Alo,https://www.prothomalo.com/bangladesh/district/xt2unq6i6j
মগবাজার উড়ালসড়কে পিকআপের চাপায় বাসচালক নিহত,"রাজধানীর মগবাজার উড়ালসড়কে পিকআপের নিচে চাপা পড়ে একজন নিহত হয়েছেন। আজ শুক্রবার সকাল ছয়টার দিকে এ দুর্ঘটনা ঘটে।নিহত ব্যক্তির নাম শহিদুল ইসলাম (৩৫)। তিনি পেশায় বাসচালক। বলাকা পরিবহনের একটি বাস চালাতেন তিনি। পুলিশ জানিয়েছে, মগবাজার উড়ালসড়কে বলাকা পরিবহনের একটি বাস নিয়ন্ত্রণ হারিয়ে রেলিংয়ের সঙ্গে ধাক্কা খায়। ওই সময় বাসটি থেকে সড়কে ছিটকে পড়েন শহিদুল। তখন একটি পিকআপ তাঁকে চাপা দেয়। বলাকা পরিবহনের বাসটি গাজীপুর থেকে রাজধানীর সায়েদাবাদে যাচ্ছিল। পুলিশ জানিয়েছে, শহিদুল ওই বাসের চালক হলেও বাসটি অন্য একজন চালাচ্ছিলেন। তিনি দরজায় দাঁড়িয়ে ছিলেন।পিকআপের নিচে চাপা পড়ে গুরুতর আহত হন শহিদুল। হাতিরঝিল থানার উপপরিদর্শক রুহুল আমিন বলেন, গুরুতর আহত অবস্থায় ঢাকা মেডিকেল কলেজ হাসপাতালে নিয়ে এলে চিকিৎসক শহিদুলকে মৃত ঘোষণা করেন। ময়নাতদন্তের জন্য তাঁর মরদেহ ঢাকা মেডিকেল কলেজের মর্গে রাখা হয়েছে। রুহুল আমিন আরও জানান, শহিদুলের বাড়ি ময়মনসিংহের নান্দাইল উপজেলায়। তাঁর বাবার নাম আবদুল গফুর। শহিদুল তুরাগের বাউনিয়াবাদ এলাকায় থাকতেন। দুর্ঘটনার পর পিকআপ নিয়ে চালক পালিয়ে গেছেন। তাঁকে শনাক্ত করার চেষ্টা চলছে।",Prothom Alo,https://www.prothomalo.com/bangladesh/capital/b87pimqm1f
বাসের ধাক্কায় ছিটকে পড়ে ট্রাকচাপায় প্রাণ গেল সাবেক ছাত্রলীগ নেতার,"মুন্সিগঞ্জের শ্রীনগরে সড়ক দুর্ঘটনায় শাওন আহম্মেদ খান নামের ছাত্রলীগের সাবেক এক নেতা নিহত হয়েছেন। গতকাল বৃহস্পতিবার রাত আটটার দিকে মুন্সিগঞ্জের শ্রীনগর এলাকায় এক্সপ্রেসওয়েতে এ দুর্ঘটনা ঘটেছে। পরে ঢাকা মেডিকেল কলেজ হাসপাতালে নেওয়ার পর রাত সাড়ে নয়টার দিকে শাওনের মৃত্যু হয়।নিহত শাওন আহম্মেদ ঢাকা মহানগর ছাত্রলীগের সাবেক সহসম্পাদক। তিনি শরীয়তপুর সদর উপজেলার চিকন্দি ইউনিয়নের শৌলা গ্রামের মৃত আলাউদ্দিন খানের ছেলে। ঢাকার সিদ্ধেশ্বরী কলেজের স্নাতক দ্বিতীয় বর্ষের শিক্ষার্থী ছিলেন শাওন। মুন্সিগঞ্জের হাসারা হাইওয়ে থানা-পুলিশ ও শাওনের পরিবার জানায়, শাওন আহম্মেদ ঈদের ছুটি শেষে গতকাল সন্ধ্যায় মোটরসাইকেল চালিয়ে ঢাকায় ফিরছিলেন। পদ্মা সেতু পার হওয়ার পর রাত আটটার দিকে মুন্সিগঞ্জের শ্রীনগর এলাকায় এক্সপ্রেসওয়েতে পৌঁছালে একটি যাত্রীবাহী বাস ওই মোটরসাইকেলকে ধাক্কা দেয়। এতে শাওন সড়কের ওপর ছিটকে পড়ে যান। এ সময় একটি ট্রাক শাওনকে চাপা দিলে তিনি গুরুতর আহত হন। পরে স্থানীয় লোকজনের সহায়তায় পুলিশ শাওনকে উদ্ধার করে শ্রীনগর উপজেলা স্বাস্থ্য কমপ্লেক্সে নিয়ে যায়। সেখানে অবস্থার অবনতি হলে শাওনকে ঢাকা মেডিকেল কলেজ হাসপাতালে নেওয়া হলে রাত সাড়ে নয়টার দিকে তাঁর মৃত্যু হয়।নিহত শাওনের মামা দিপু শিকদার বলেন, ‘রাতেই শাওনের লাশ গ্রামের বাড়ি চিকন্দির শৌলায় নিয়ে আসা হয়েছে। শিশু বয়সে শাওনের বাবা মারা গেছেন। তিন বছর আগে বোন মারা গেছে। শাওনের মা শাওনকে আকরেই বেঁচে ছিল। এখন শাওনও না-ফেরার দেশে চলে গেল। এখন আমার বোন কী নিয়ে বাঁচবে! আমরা তাকে কী বলে সান্ত্বনা দেব!’ এক্সপ্রেসওয়ের শ্রীনগর এলাকার ট্রাফিক পরিদর্শক শামীম আল মামুন প্রথম আলোকে বলেন, শাওনের মোটরসাইকেলকে ধাক্কা দেওয়া বাস ও চাপা দেওয়া ট্রাকটি জব্দ করা হয়েছে। তবে বাস ও ট্রাকের চালকেরা পলাতক। চালকদের আটকের চেষ্টা চলছে। এ ঘটনায় মামলা করা হবে।",Prothom Alo,https://www.prothomalo.com/bangladesh/district/z4kmeltttm
খুলনায় মোটরসাইকেল দুর্ঘটনায় প্রাণ গেল দুই ভাইয়ের,"খুলনা নগরের শেরেবাংলা সড়কে মোটরসাইকেল দুর্ঘটনায় দুই ভাই নিহত হয়েছেন। আজ বৃহস্পতিবার বেলা তিনটার দিকে গল্লামারী থেকে ময়লাপোতা এলাকার দিকে যাওয়ার সময় হাজীবাড়ী মোড় এলাকায় এ দুর্ঘটনা ঘটে।নিহত দুই ভাইয়ের নাম রিফাত আহমেদ (২০) ও রোহান আহমেদ (১৮)। তাঁরা নগরের গল্লামারী দরগা এলাকার মো. রবিউল ইসলামের ছেলে। রিফাত নগরের ফেরিঘাট মোড় এলাকার হানিফ কমপ্লেক্সের একটি দোকানে ও রোহান একটি প্রিন্টিং প্রেসে কাজ করতেন। প্রত্যক্ষদর্শী কয়েকজন জানান, গল্লামারী এলাকা থেকে মোটরসাইকেল নিয়ে যাওয়ার সময় নিরালা পার হয়ে হাজীবাড়ী মোড় এলাকায় গেলে হঠাৎ ওই দুই ভাইয়ের মোটরসাইকেলের সামনে একটি বাইসাইকেল এসে পড়ে। ওই বাইসাইকেলের চালককে বাঁচাতে গিয়ে মোটরসাইকেলটি নিয়ন্ত্রণ হারিয়ে পাশের সড়কদ্বীপের সঙ্গে ধাক্কা লাগে। এতে দুই ভাই ছিটকে পড়ে মাথায় গুরুতর আঘাত পান। স্থানীয় লোকজন তাঁদের উদ্ধার করে বেসরকারি খুলনা সিটি মেডিকেল কলেজ হাসপাতালে ভর্তি করেন।নিহত দুই ভাইয়ের স্বজনেরা জানান, হাসপাতালে নেওয়ার পরপরই বড় ভাই রিফাতের মৃত্যু হয়। ছোট ভাই রোহান হাসপাতালের নিবিড় পরিচর্যাকেন্দ্রে (আইসিইউ) চিকিৎসাধীন ছিলেন। বিকেলের দিকে তিনিও মারা যান। রিফাতের বাবা রবিউল ইসলাম প্রথম আলোকে বলেন, স্থানীয় লোকজনের মাধ্যমে খবর পেয়ে তিনি হাসপাতালে ছুটে যান। সেখানে গিয়ে দেখেন রিফাত মারা গেছেন আর রোহান চিকিৎসাধীন। বিকেলের দিকে তাঁরও মৃত্যু হয়।সোনাডাঙ্গা থানার ভারপ্রাপ্ত কর্মকর্তা মোমতাজুল হক বলেন, তিনি দুর্ঘটনার বিষয়টি শুনেছেন। তবে সিটি মেডিকেল কলেজ হাসপাতাল থেকে এখনো পুলিশকে কিছু জানানো হয়নি।",Prothom Alo,https://www.prothomalo.com/bangladesh/district/oanl3tg1tr
শিবচরে মাইক্রোবাসের ধাক্কায় প্রাণ গেল শিশুর,"মাদারীপুরের শিবচর উপজেলায় পদ্মা সেতু এক্সপ্রেসওয়েতে মাইক্রোবাসের ধাক্কায় ফারজানা (৮) নামের এক শিশুর মৃত্যু হয়েছে। আজ বৃহস্পতিবার বেলা তিনটার দিকে এক্সপ্রেসওয়ের শিবচর উপজেলার বন্দরখোলা এলাকায় এ দুর্ঘটনা ঘটে।ফারজানা উপজেলার মাদবরেরচর এলাকার ফিরোজ মোল্লার মেয়ে ও বয়াতিকান্দি তালিমুল কুরআস মাদ্রাসার হেফজ বিভাগের ছাত্রী ছিল। হাইওয়ে পুলিশ ও স্থানীয় সূত্রে জানা যায়, বৃহস্পতিবার দুপুরে নানার বাড়ি যাওয়ার উদ্দেশ্যে মায়ের সঙ্গে বাড়ি থেকে রওনা হয় শিশু ফারজানা। বন্দরখোলা এলাকায় আসার পর ফারজানা তার মায়ের হাত ধরে এক্সপ্রেসওয়ে পারাপার হচ্ছিল। দৌড়ে এক্সপ্রেসওয়ে পারাপার হতে গেলে মায়ের হাত থেকে ছুটে যায় ফারজানা। এ সময় ঢাকাগামী একটি মাইক্রোবাস শিশু ফারজানাকে ধাক্কা দেয়। এতে গুরুতর আহত হলে স্থানীয় লোকজন শিশু ফারজানাকে উদ্ধার করে স্থানীয় পাঁচ্চর ইসলামিয়া হাসপাতালে নিয়ে গেলে কর্তব্যরত চিকিৎসক শিশুটিকে মৃত ঘোষণা করেন। শিশুটির মা রুমা বেগম বলেন, ‘ছোট ছেলে রনি ও মেয়ে ফারজানাকে নিয়ে বাবার বাড়ি ফরিদপুরের ভাঙ্গার উদ্দেশে রওনা হইছিলাম। সড়ক পার হওয়ার সময় বাঁ হাতে ছিল রনি ও ডান হাতে ছিল ফারজানা। ফারজানা মুহূর্তেই হাত থেকে ছুটে রাস্তা পারাপারের সময় একটা মাইক্রোবাস এসে ধাক্কা দিল। মেয়েটা আমার সড়কে পড়ে গেল। হাসপাতালে নিতে নিতে ওরে আর বাঁচাতে পারলাম না।’শিবচর হাইওয়ে থানার ভারপ্রাপ্ত কর্মকর্তা আমিনুল ইসলাম বলেন, খবর পেয়ে ঘটনাস্থলে ছুটে যায় পুলিশ, এর আগেই শিশুটির মৃত্যু হয়। ঘাতক মাইক্রোবাস ও চালককে আটক করা সম্ভব হয়নি। তাদের ধরতে পুলিশ কাজ করছে।",Prothom Alo,https://www.prothomalo.com/bangladesh/district/njuepfctb9
"নওগাঁয় বাস-পিকআপ ভ্যানের সংঘর্ষে নিহত ২, আহত ১৫","নওগাঁর মহাদেবপুরে বাস ও পিকআপ ভ্যানের মুখোমুখি সংঘর্ষে দুজন নিহত হয়েছেন। এ দুর্ঘটনায় আরও অন্তত ১৫ জন আহত হয়েছেন। আজ বৃহস্পতিবার বেলা তিনটার দিকে উপজেলার চৌমাশিয়া এলাকায় নওগাঁ-রাজশাহী আঞ্চলিক মহাসড়কে এ দুর্ঘটনা ঘটে।নিহত দুজনের মধ্যে একজনের পরিচয় পাওয়া গেছে। তিনি হলেন পিকআপ ভ্যানের চালক হারুন মণ্ডল (২৬)। নিহত হারুন মহাদেবপুর উপজেলার খাজুর ইউনিয়নের জয়পুর গ্রামের সমসের মণ্ডলের ছেলে। দুর্ঘটনায় আহত ব্যক্তিদের ২৫০ শয্যাবিশিষ্ট নওগাঁ জেনারেল হাসপাতালে ভর্তি করা হয়েছে। মহাদেবপুর থানার ভারপ্রাপ্ত কর্মকর্তা মোজাফফর হোসেন বলেন, আজ বেলা তিনটার দিকে নওগাঁ-রাজশাহী মহাসড়কের চৌমাশিয়া মোড় এলাকায় যাত্রীবাহী বাসের সঙ্গে বিপরীত দিক থেকে আসা একটি পিকআপ ভ্যানের মুখোমুখি সংঘর্ষ হয়। এতে পিকআপ ভ্যানের সামনের অংশ দুমড়েমুচড়ে গেলে ঘটনাস্থলেই পিকআপ ভ্যানের চালক হারুন মারা যান। আহত ব্যক্তিদের উদ্ধার করে নওগাঁ জেনারেল হাসপাতালে নেওয়ার পথে অজ্ঞাতনামা একজনের মৃত্যু হয়। তাঁর পরিচয় এখনো পাওয়া যায়নি। নওগাঁ জেনারেল হাসপাতালের জরুরি বিভাগের চিকিৎসক রাকিবুল হাসান বলেন, দুর্ঘটনায় আহত ১৬ জনকে আজ বিকেলে হাসপাতালে নিয়ে আসা হয়। এর মধ্যে একজনকে মৃত অবস্থায় পাওয়া গেছে। আহত ব্যক্তিদের মধ্যে দুজনের অবস্থা গুরুতর হওয়ায় তাঁদেরকে উন্নত চিকিৎসার জন্য রাজশাহী মেডিকেল কলেজ হাসপাতালে পাঠানো হয়েছে। অন্যরা নওগাঁ জেনারেল হাসপাতালে চিকিৎসাধীন।",Prothom Alo,https://www.prothomalo.com/bangladesh/district/8061mhmvfo
মুন্সিগঞ্জে মোটরসাইকেল দুর্ঘটনায় আহত কলেজছাত্রের মৃত্যু,"মুন্সিগঞ্জের গজারিয়া উপজেলায় মোটরসাইকেল দুর্ঘটনায় আহত কলেজছাত্র মো. ইমন সিকদার (১৮) চিকিৎসাধীন অবস্থায় মারা গেছেন। আজ বৃহস্পতিবার ভোর চারটার দিকে ঢাকা মেডিকেল কলেজ হাসপাতালে ইমনের মৃত্যু হয়। এর আগে গত মঙ্গলবার বেলা ১১টার দিকে উপজেলার ভবেরচর-রসুলপুর সড়কে চরপাথালিয়া সেতুর ঢালে মোটরসাইকেল দুর্ঘটনায় গুরুতর আহত হন তিনি।ইমন ভবেরচর ইউনিয়নের চরপাথালিয়া গ্রামের ইব্রাহিম সিকদারের ছেলে। তিনি উপজেলার জুরানপুর আদর্শ ডিগ্রি কলেজের এইচএসসি দ্বিতীয় বর্ষের শিক্ষার্থী ছিলেন। ইমনের স্বজন ও স্থানীয় সূত্রে জানা গেছে, গতকাল সকালে চরপাথালিয়া গ্রামের তিন বন্ধু ইমন, সাঈদ ও ফাইয়াদ রসুলপুর ফুলদী নদীতে গোসল করার উদ্দেশ্যে মোটরসাইকেলে রওনা দেন। বেলা ১১টার দিকে ভবেরচর-রসুলপুর সড়কের মাথাভাঙ্গা এলাকায় পৌঁছালে মোটরসাইকেলের চালক ফাইয়াদ নিয়ন্ত্রণ হারান। এ সময় সড়কের পাশে থাকা দেয়ালের সঙ্গে ওই মোটরসাইকেলের ধাক্কা লাগে। এতে মোটরসাইকেলের চালক ফাইয়াজ এবং আরোহী ইমন ও সাঈদ গুরুতর আহত হন।পরে স্থানীয় লোকজন তিনজনকে গুরুতর আহত অবস্থায় উদ্ধার করে প্রথমে গজারিয়া উপজেলা স্বাস্থ্য কমপ্লেক্সে নিয়ে যান। সেখানে তাঁদের প্রাথমিক চিকিৎসা দিয়ে কর্তব্যরত চিকিৎসক তিনজনকে উন্নত চিকিৎসার জন্য ঢাকা মেডিকেল কলেজ হাসপাতালে পাঠান। আজ সেখানে চিকিৎসাধীন অবস্থায় ইমন মারা গেছেন। আহত অন্য দুজন এখনো ঢাকা মেডিকেল কলেজ হাসপাতালে চিকিৎসাধীন। ইমনের চাচা আমিরুল ইসলাম বলেন, ‘ইমন আমার বড় ভাইয়ের একমাত্র ছেলে ছিল। ছেলেটা সব সময় চাচা চাচা করত। বাঁচানোর জন্য আমরা কত চেষ্টা করলাম। আজ বৃহস্পতিবার ভোরে আমাদের ছেড়ে চলে গেল।’",Prothom Alo,https://www.prothomalo.com/bangladesh/district/rjnuz24sd3
"আইসিইউ সংকট
চট্টগ্রাম, ঢাকা ঘুরেও হাসপাতালে ভর্তি করা গেল না শাহীনকে, গেল না বাঁচানো","সড়ক দুর্ঘটনায় আহত হয়ে জীবন-মৃত্যুর সন্ধিক্ষণে থাকা মো. শাহীনকে বাঁচানোর আশা নিয়ে তাঁর স্বজনেরা গতকাল মঙ্গলবার রাতে এসেছিলেন ঢাকায়। মুমূর্ষু শাহীনকে অ্যাম্বুলেন্সে করে রাতভর তাঁরা ঘুরেছেন এ হাসপাতাল থেকে ওই হাসপাতালে। কিন্তু কোথাও তাঁকে ভর্তি করতে পারেননি। অবশেষে বিনা চিকিৎসায় মারাই গেলেন শাহীন।শাহীন এক হতদরিদ্র নাগরিক। গ্রামের বাড়ি ফেনী সদর উপজেলার মোটবি ইউনিয়নে। বাবা মুন্সী মিয়া। ৩৮ বছর বয়সী শাহীন ২৩ এপ্রিল রোববার অর্থাৎ, পবিত্র ঈদুল ফিতরের পরদিন সকালে ফেনী শহরের অদূরে এক মোটরসাইকেল দুর্ঘটনায় মাথায় মারাত্মকভাবে আঘাত পান। গাছের সঙ্গে ধাক্কায় তাঁর মাথার একাংশ থেঁতলে যায়। স্বজনেরা জানান, গুরুতর আহত অবস্থায় শাহীনকে প্রথমে ফেনী শহরের জেড ইউ হাসপাতালে নেওয়া হয়। কিন্তু সেখানকার চিকিৎসকেরা জানান, তাঁর জীবন বাঁচানোর জন্য এই হাসপাতালের চিকিৎসা-সরঞ্জাম যথেষ্ট নয়। তাঁরা দ্রুত রোগীকে চট্টগ্রাম মেডিকেল কলেজ হাসপাতালে নিতে বলেন। এ অবস্থায় অক্সিজেন লাগিয়ে শাহীনকে চট্টগ্রাম মেডিকেলে নেওয়া হয়। কিন্তু সেখানে তাঁকে ভর্তি করা যায়নি। কারণ, এই রোগীর জন্য যে আইসিইউ সুবিধা দরকার, সেই শয্যা চট্টগ্রাম মেডিকেলে ফাঁকা নেই। তখন শাহীনকে শহরের সিএসটি হাসপাতালে ভর্তি করা হয়। এই হাসপাতালে আইসিইউ সুবিধা আছে। রোগীর অবস্থা সংকটাপন্ন দেখে সেখানকার চিকিৎসকেরা পরামর্শ দেন উন্নত চিকিৎসার জন্য ঢাকা বা অন্য কোথাও নিতে। কিন্তু স্বজনেরা জানান, শাহীন একেবারেই হতদরিদ্র। গ্রামে তাঁদের ঘর-ভিটাও নেই। অন্যের বাড়ির (সাবেক এক ইউপি চেয়ারম্যান) পরিত্যক্ত রান্নাঘরে স্ত্রী-সন্তান আর বাবাসহ আশ্রয়ে আছেন।স্বজনদের একজন এই প্রতিবেদককে জানান, সব শুনে ওই হাসপাতালের চিকিৎসক ও ব্যবস্থাপনা কর্মকর্তাদের কেউ কেউ শাহীনকে বাড়ি নিয়ে যাওয়ার পরামর্শ দেন। হাসপাতালে ঘণ্টায় ৭৮ হাজার টাকা বিল আসে। কর্তৃপক্ষ ছাড় দিয়ে এই বিল ৬০ হাজার টাকা করে। স্বজনেরা দোটানায় পড়েন শাহীনকে বাড়ি নেবেন, নাকি ঢাকায় আনবেন। অবস্থা এমন—অক্সিজেন–সংযোগ খুলে ফেললেই রোগী মারা যাবেন। স্বজনেরা ভাবলেন, শাহীন বাঁচার জন্য লড়াই করছেন। অক্সিজেন খুলে কেন তাঁকে মেরে ফেলা হবে। তাঁরা ঢাকায় আনার সিদ্ধান্ত নিয়ে রওনা হন। সঙ্গে শাহীনের এক ছেলে, দুই শ্যালক ও এক ঘনিষ্ঠ বন্ধু আসেন। মঙ্গলবার রাত সাড়ে আটটার দিকে এই প্রতিবেদকের মুঠোফোনে একটি কল আসে সংযুক্ত আরব আমিরাত থেকে। ফোনটি করেন প্রতিবেদকের এলাকার ছেলে হারুন রশীদ। শাহীনদের বাড়ির পাশেই হারুনদের বাড়ি। হারুন বড় আশা নিয়ে ফোন করে অনুরোধ করে বলেন, ‘সাংবাদিক ভাই, এলাকার একজন মুমূর্ষু রোগী ঢাকার হাসপাতালে আসছে, নিউরো সায়েন্স হাসপাতালে ভর্তি করাতে হবে।’ সৌদি আরব থেকে এক নিকটাত্মীয়কে দিয়েও ফোন করান হারুন।রাত সাড়ে ৯টার দিকে শাহীনকে নিয়ে অ্যাম্বুলেন্স এসে দাঁড়ায় নিউরোসায়েন্স হাসপাতালের ভেতরের ফটকে। শাহীনের স্বজনেরা হাসপাতালের জরুরি বিভাগে যোগাযোগ করেন। চিকিৎসকেরা জানান, তাদের আইসিইউর শয্যা খালি নেই।স্বজনদের পীড়াপীড়িতে একজন চিকিৎসক অ্যাম্বুলেন্সে এসে শাহীনকে দেখে যান। অবস্থা দেখে তিনি পরামর্শ দেন রোগীকে দ্রুত ঢাকা মেডিকেলে নেওয়ার। এর মধ্যে কেটে যায় এক থেকে দেড় ঘণ্টা। হতাশ হয়ে স্বজনেরা ঢাকা মেডিকেলে যান। শাহীনকে অ্যাম্বুলেন্স থেকে নামিয়ে জরুরি বিভাগে নেওয়া হয়। তাৎক্ষণিক অক্সিজেন–সহায়তা দিতে সেখান থেকে একটি সিলিন্ডার কেনা হয়। রোগীর অবস্থা দেখে সংশ্লিষ্ট চিকিৎসকেরা জানান, তাঁর আইসিইউ সুবিধা লাগবে। এই মুহূর্তে কোনো আইসিইউ শয্যা খালি নেই। শাহীনকে আবার ঢোকানো হয় অ্যাম্বুলেন্সে। হন্যে হয়ে স্বজনেরা নানা মাধ্যমে এই হাসপাতাল, ওই হাসপাতালে খোঁজখবর নেওয়া শুরু করেন। রাত সাড়ে ১১টা পর্যন্ত শাহীন ঢাকা মেডিকেলের জরুরি বিভাগের সামনে অ্যাম্বুলেন্সে ছিলেন। তখন মধ্যরাত। ফেনী থেকে চট্টগ্রাম, চট্টগ্রাম থেকে রাজধানী ঢাকায়। এরপর শাহীনকে কোথায় নেবেন? এক মাধ্যমে স্বজনেরা খবর পান, ধানমন্ডির একটি প্রাইভেট হাসপাতালে আইসিইউ বেড খালি আছে। রাত দেড়টায় তাঁকে নেওয়া হয় সেখানে। স্বজনদের ধারণা ছিল, বাকি রাত বা পরদিন দুপুর পর্যন্ত ১০-১২ হাজার টাকা গেলেও বুধবারে একটা ব্যবস্থা হবেই। রোগীর অবস্থা দেখে তারাও ভর্তি করতে গড়িমসি করেন। বললেন, এক দিনে চিকিৎসাসহ আনুষঙ্গিক মিলে ৫০-৬০ হাজার টাকা খরচ পড়ে যাবে।ঢাকার কোনো হাসপাতালেই শাহীনের জায়গা হয়নি। রাজ্যের হতাশা নিয়ে স্বজনেরা রাত দেড়টায় আবার ফেনীর উদ্দেশে রওনা দেন। ভোর পাঁচটার দিকে তাঁরা ফেনী সদর হাসপাতালে পৌঁছান। শেষ চেষ্টা হিসেবে শাহীনকে সেখানে ভর্তির নানা চেষ্টা করা হয়। কিন্তু সেখানেও ব্যর্থ হন স্বজনেরা। তবে শাহীনকে অ্যাম্বুলেন্স থেকে নামিয়ে হাসপাতালের জরুরি বিভাগে অক্সিজেন দিয়ে রাখা যায়—এটুকুই। কিন্তু ভর্তি করা যায়নি। সব চেষ্টা বিফলে যায়। হতাশ স্বজনেরা তখন ক্লান্ত, অবসন্ন, বিমর্ষ। কোথাও ঠাঁই না পাওয়া শাহীন দুপুর ১২টায় ফেরেন নিজ গ্রামে। জীবনযুদ্ধে হেরে বেলা সাড়ে তিনটায় চিরবিদায় নেন তিনি। দুর্ঘটনায় আহত হওয়ার পর ফেনী থেকে চট্টগ্রাম, চট্টগ্রাম থেকে ঢাকায়—চার দিনে এই জীবন–মরণ লড়াইয়ে শাহীনের সঙ্গে ছিলেন প্রতিবেশী ও বন্ধু শফিউল আজম (দীপু)। তিনি ফেনীর পূর্বাঞ্চলে একজন ভালো ফুটবলার হিসেবে পরিচিত। আক্ষেপ করে শফিউল আজম প্রতিবেদককে বলেন, বাংলাদেশের স্বাস্থ্য ও চিকিৎসাব্যবস্থায় গরিব মানুষেরা যে কতটা অসহায়, তা বুঝিয়ে দিলেন শাহীন।",Prothom Alo,https://www.prothomalo.com/bangladesh/9dgm9590fe
"চাকায় ওড়না পেঁচি‌য়ে সড়কে ছিটকে পড়ে মেয়ের মৃত্যু, মা গুরুতর আহত","মা লিপি বেগমের সঙ্গে ভ্যানে চড়েছিল তিন বছরের শিশু তাহসিনা তানিশা। তবে পথে ভ্যানের চাকার সঙ্গে লিপি বেগমের ওড়না পেঁচিয়ে গেলে দুজনেই সড়কের ওপর ছিটকে পড়েন। পরে তাহসিনা তানিশাকে হাসপাতালে নেওয়া হলে কিছু সময় পর সেখানে চিকিৎসাধীন অবস্থায় তার মৃত্যু হয়। তানিশার মা লিপি বেগম হাসপাতালে চিকিৎসাধীন।আজ বুধবার সকালে যশোর সদর উপজেলার নারাঙ্গালী বাজারে এ দুর্ঘটনা ঘটেছে। নিহত তানিশা যশোর সদর উপজেলার ডুমদিয়া গ্রামের ওসমান গনির মেয়ে। তানিশার মা লিপি বেগম গুরুতর অবস্থায় যশোর জেনারেল হাসপাতালে ভর্তি আছেন। পুলিশ ও স্থানীয় সূত্রে জানা গেছে, আজ সকালে লিপি বেগম তাঁর মেয়ে তানিশাকে নিয়ে ভ্যানে চড়ে যশোর সদর উপ‌জেলার দত্তপাড়া থেকে নারাঙ্গালী যাচ্ছিলেন। পথে নারাঙ্গালী বাজার অতিক্রমের সময় ভ্যানের চাকার সঙ্গে লিপি বেগমের ওড়না পেঁচিয়ে যায়। এ সময় তানিশা ও লিপি বেগম দুজনই রাস্তার ওপরে ছিটকে পড়ে গুরুতর আহত হন। পরে স্থানীয় লোকজন আহত দুজনকে উদ্ধার করে যশোর জেনারেল হাসপাতালে ভর্তি করেন। সেখানে চিকিৎসাধীন অবস্থায় দুপুরের দিকে তানিশার মৃত্যু হয়। যশোর কোতোয়ালি থানার ভারপ্রাপ্ত কর্মকর্তা (ওসি) তাজুল ইসলাম বলেন, ভ্যান থেকে ছিটকে পড়ে শিশু তানিশার মৃত্যু হয়েছে। এ ঘটনায় শিশুর পরিবারের কোনো অভিযোগ নেই।",Prothom Alo,https://www.prothomalo.com/bangladesh/district/8ae88w3a0g
দিনাজপুরে বাসচাপায় প্রাণ গেল মামা-ভাগনের,"দিনাজপুরে যাত্রীবাহী বাসের চাপায় দুই মোটরসাইকেল আরোহী নিহত হয়েছেন। আজ বুধবার সকাল পৌনে ১০টার দিকে সদর উপজেলার দিনাজপুর-ঢাকা মহাসড়কের চুনিয়াপাড়া এলাকায় এ দুর্ঘটনা ঘটে।দুর্ঘটনায় নিহত ব্যক্তিরা হলেন—দিনাজপুর পৌর শহরের রামনগর এলাকার মৃত আছির উদ্দিনের ছেলে বাবুল হোসেন (৫৫) ও একই এলাকার মো. মাসুম হোসেনের ছেলে সোহানুর রহমান ওরফে সোহান (৩৫)। তাঁরা দুজন সম্পর্কে মামা-ভাগনে বলে জানিয়েছে পুলিশ। এর মধ্যে বাবুল হোসেন দিনাজপুরের ফুলবাড়ী উপজেলার এলুয়ারি ইউনিয়ন ভূমি অফিসের তহসিলদার পদে এবং সোহান একই অফিসে কম্পিউটার অপারেটর পদে কর্মরত ছিলেন। পুলিশ ও স্থানীয় লোকজনের সঙ্গে কথা বলে জানা যায়, আজ সকালে বাবুল ও সোহানুর দিনাজপুর শহর থেকে একই মোটরসাইকেলে কর্মস্থলে যাচ্ছিলেন। মোটরসাইকেলটি দিনাজপুর-ঢাকা মহাসড়কের চুনিয়াপাড়া এলাকা অতিক্রমের সময় ফুলবাড়ী থেকে ছেড়ে আসা দিনাজপুরগামী বিসমিল্লাহ পরিবহনের একটি বাস ওই মোটরসাইকেলকে চাপা দেয়। এতে বাবুল ও সোহান মোটরসাইকেল থেকে ছিটকে পড়ে বাসের নিচে পিষ্ট হলে ঘটনাস্থলে তাঁদের দুজনের মৃত্যু হয়। দিনাজপুর কোতোয়ালি থানার উপপরিদর্শক (এসআই) রুবেল হোসেন বলেন, বাসচাপায় ঘটনাস্থলে দুজনের মৃত্যু হয়েছে। বাসটি পুলিশের হেফাজতে রয়েছে, তবে বাসচালক পালিয়ে গেছেন। নিহত দুই ব্যক্তির লাশ দিনাজপুর এম আব্দুর রহিম মেডিকেল কলেজ হাসপাতালে রাখা হয়েছে। নিহত ব্যক্তিদের পরিবারের সঙ্গে আলোচনা করে পরবর্তী আইনিব্যবস্থা নেওয়া হবে।",Prothom Alo,https://www.prothomalo.com/bangladesh/district/bcu60texon
"দুর্ঘটনা
ঈদের আনন্দে যখন নামে বিষাদ","সুকুমার রায় তাঁর ‘হরিষে বিষাদ’ পদ্যে বছরের বিভিন্ন সময়ের ছুটির সালতামামি দিতে গিয়ে লিখেছেন—‘ঈদ্ পড়েছে জষ্ঠি মাসে, গ্রীষ্মে যখন থাকেই ছুটি’। ছুটির মধ্যে ছুটির এমন অবস্থা দেখে খোকা কেঁদে–ককিয়ে একাকার। তার পাওনা ছুটিটা গ্রীষ্মের ছুটির পেটে বিলীন হয়ে যাওয়ায় এমন আক্ষেপ। সুকুমারের পদ্যে খোকার তো ছুটির পেটে অন্য ছুটি হারিয়ে যাচ্ছে। আর এখন তো ছুটির পেটে প্রাণ হারানোর আশঙ্কা আর উদ্বেগ–উৎকণ্ঠা অনেক বেশি।কয়েক বছর ধরে চাঁদরাত থেকে আহত আর নিহতের খবর আসছে সংবাদমাধ্যমে আর সামাজিক যোগাযোগমাধ্যমে। পরিবারের কোনো সদস্য এখন মোটরসাইকেল নিয়ে বের হলে স্বজনদের আর স্বস্তিতে থাকার কোনো উপায় থাকে না, বিশেষ করে ঈদের ছুটির কয়েক দিন ঝুঁকিটা যেন অনেক বেশি বেড়ে যায়।সাতক্ষীরার তালায় পবিত্র ঈদুল ফিতরের আগের দিন (চাঁদরাত) শুক্রবার সন্ধ্যায় পাটকেলঘাটা এলাকা থেকে দুই ভাই ইমরান ও রিফাত ঈদের কেনাকাটা করে মোটরসাইকেলে বাড়ি ফিরছিলেন। তাঁদের সঙ্গে ছিলেন আরেকজন। তালার হাজরাপাড়ায় মাইক্রোবাসের সঙ্গে তাঁদের মোটরসাইকেলের ধাক্কা লাগে। এতে মোটরসাইকেলের তিন আরোহী গুরুতর আহত হন। স্থানীয় লোকজন তাঁদের উদ্ধার করে খুলনা মেডিকেল কলেজ হাসপাতালে ভর্তি করেন। সেখানে ইমরান মারা যান। ঢাকায় নেওয়ার পথে রিফাতেরও মৃত্যু হয়। ঈদের জামাতের স্থান ও সময়ের খবরের পাশাপাশি দুই ভাইয়ের মর্মান্তিক মৃত্যুর খবর টেলিভিশনের পর্দায় ভাসতে থাকে। ফেসবুকের পাতায় পাতায় সেই খবর ছড়িয়ে পড়ে। সামাজিক যোগাযোগমাধ্যমে মানুষ সমবেদনা জানান, পড়তে থাকে অগুনতি বিষাদের নির্ধারিত চিহ্ন। অনলাইন সংবাদমাধ্যমে পরদিন খবর হয়—‘চাঁদরাতে দুর্ঘটনা, ঈদের দিন বাড়িতে গেল দুই ভাইয়ের মরদেহ’।দুই সহোদরের দাফন হতে না হতেই যশোরের বাঘারপাড়া এলাকার আল–আমিনের মৃত্যুর খবর আসে গণমাধ্যমে। ঈদের নামাজ শেষে তিনি মোটরসাইকেল নিয়ে বাড়ি থেকে বের হন। বেলা ১১টার দিকে বড় ভাই ইমনকে ছাতিয়ানতলা বাজারে রেখে বাড়ি ফিরছিলেন। পথে চাড়াভিটা এলাকায় ইটভাটার সামনে পৌঁছালে বিপরীত দিক থেকে আসা একটি ব্যাটারিচালিত অটোরিকশার সঙ্গে তাঁর মোটরসাইকেলের মুখোমুখি সংঘর্ষ হয়। এ সময় আল-আমিন সড়কে ছিটকে পড়ে গুরুতর আহত হন। পরে তাঁকে যশোর জেনারেল হাসপাতালে নেওয়া হলে দায়িত্বরত চিকিৎসক মৃত ঘোষণা করেন।মোটরসাইকেল দুর্ঘটনায় কিশোর–তরুণদের অকালে ঝরে পড়ার মিছিল বড় হতে থাকে। দিনাজপুর, মাদারীপুর, বগুড়া, নেত্রকোনাসহ প্রায় সারা দেশ থেকে ঈদের আনন্দ মাটি করা, মায়ের বুক খালি করা খবর আসতে থাকে। ঈদের আগে–পরের ছুটিতে ২৩ জেলায় গত শুক্রবার বিকেল থেকে গত সোমবার পর্যন্ত গণমাধ্যমে কমপক্ষে ৫২ জনের মৃত্যুর খবর পাওয়া গেছে। এর মধ্যে মোটরসাইকেল দুর্ঘটনায় সবচেয়ে বেশি ৬২ শতাংশ মৃত্যুর ঘটনা ঘটেছে। এক মোটরসাইকেলে তিনজন, কোথাও চার আরোহী ছিলেন। অনেকের মাথায় ছিল না হেলমেট। টানা কয়েক দিনের ছুটি থাকলে শহুরে মানুষ গ্রামের বাড়ি ছুটে যায়। মা–বাবা, ভাই–বোন, দাদা–দাদি, নানা–নানির সঙ্গে ছুটি কাটানোর মজাই আলাদা। এখন মজার অন্যতম উপায় হয়ে দাঁড়িয়েছে হুরুম–দুরুম মোটরসাইকেল চালানো। বলা বাহুল্য, এসব চালকের অনেকেরই লাইসেন্সের আবেদন করার বয়স হয়নি। এবার ঈদের ছুটিতে নিহত অনেকেরই লাইসেন্স ছিল না।যেমন মাত্র দশম শ্রেণিতে পড়ে বিপ্লব হোসেন। জয়পুরহাটের কালাই উপজেলার জিন্দারপুর ইউনিয়নের হাজীপুর গ্রামের বিপ্লব মোটরসাইকেল নিয়ে ‘ঈদের আনন্দ’ করতে বের হয়েছিল। অতিরিক্ত গতির কারণে সে মোটরসাইকেলের নিয়ন্ত্রণ হারিয়ে ফেলে। রাস্তার পাশে গাছের সঙ্গে মোটরসাইকেলের সজোরে ধাক্কা লাগে। তাকে হাসপাতালে নেওয়ার আগেই পথে মৃত্যু হয়। মোটরসাইকেলে অতিরিক্ত আরোহী না নিলে আনন্দ কম। কাউকে বাদ দিতে মন চায় না। ২১ বছরের মাসুদ রানা (সেতু) চেয়েছিল ঈদের ছুটিতে ছোট বোন জিন্নাত রহমান বীথিকে (১৩) নবাবগঞ্জ কাঠের সেতু দেখাবে। বিরামপুর থেকে মোটরসাইকেলে নবাবগঞ্জ যাওয়ার পথে তাদের সঙ্গে সওয়ার হয় আরও দুজন। চার আরোহী নিয়ে মোটরসাইকেল গোলাপগঞ্জ গরিবপাড়া জামে মসজিদ পার হওয়ার সময় বিপরীত দিক থেকে আসা অটোরিকশার সঙ্গে ধাক্কা লাগে। এতে মোটরসাইকেল নিয়ন্ত্রণ হারিয়ে সবাই ছিটকে পড়ে। চারজনই গুরুতর আহত হন। মাসুদ রানাকে বিরামপুর স্বাস্থ্য কমপ্লেক্স নেওয়া হলে চিকিৎসক তাঁকে মৃত ঘোষণা করেন। কম বয়সী চালকদের মধ্যে ঈদের জোশে একে অন্যকে ছাড়িয়ে যাওয়ার একটা প্রবণতা কাজ করে। এই মানসিকতা থেকেও অনেক দুর্ঘটনা হয়ে থাকে। সাভারের আশুলিয়ার হাবিবুল ইসলাম (২১) ঈদে বন্ধুদের সঙ্গে মোটরসাইকেল নিয়ে ঘুরতে বেরিয়েছিলেন। রাস্তায় একটি মোটরসাইকেল তাদের পাশ দিয়ে চলে গেলে তাঁর জেদ জাগে তাঁকে ‘ওভারটেক’ করার। সেটাই কাল হয়। দুর্ঘটনার কবলে পড়ে দুই পা ভেঙে পঙ্গু হাসপাতালে কাতরাচ্ছেন তিনি। দুর্ঘটনায় চালক বা সহযাত্রী নিহত না হলে খুব একটা খবর হয় না। আহতদের অনেকেই স্থায়ী পঙ্গুত্বের শিকার হন। অনেকে ঠিকমতো চিকিৎসার খরচও চালাতে পারেন না। এতে সৃষ্টি হয় নানা মানসিক আর সামাজিক জটিলতা।রাজধানীর জাতীয় অর্থোপেডিক হাসপাতাল ও পুনর্বাসন প্রতিষ্ঠান (নিটোর) সূত্রে জানা যায়, শুধু ঈদের দিনেই বেপরোয়া মোটরসাইকেল চালাতে গিয়ে দুর্ঘটনায় আহত ২১৬ জন এখানে চিকিৎসা নিয়েছেন বা নিচ্ছেন। তাঁদের মধ্যে কমপক্ষে ৯৬ জনকে দীর্ঘদিন হাসপাতালে থাকতে হবে। ঈদের পরদিন গত রোববার (২৩ এপ্রিল) বেলা দুইটা পর্যন্ত হাত-পা ভাঙা ১০৫ জন চিকিৎসা নিয়েছেন। তাঁদের মধ্যে ৩৫ জনের অবস্থা গুরুতর। গত শনিবার ঈদের দিন নিটোর অর্থাৎ পঙ্গু হাসপাতালে অনেক রোগী ছিল। ঈদের পরদিনও রোগীর চাপ ছিল। দেশের বিভিন্ন জায়গা থেকে রোগী এসেছে। নানা হাসপাতাল ঘুরে এখানে অনেকে আসেন শেষ চেষ্টা করতে। পঙ্গু হাসপাতালের আশপাশের কথিত অর্থোপেডিকস ক্লিনিক বা হাসপাতালে রোগীর মৌসুম এখন। রাজধানীর বাইরে থেকে এসে অনেকেই দালালের খপ্পরে পড়ে এসব ক্লিনিকে চালান হয়ে যান। সড়ক দুর্ঘটনা ছাড়াও গণমাধ্যমে এসেছে পানিতে ডুবে শিশুমৃত্যুর ঘটনা। বাগেরহাটের ফকিরহাটে ঈদের ছুটিতে মামার বাড়ি বেড়াতে গিয়ে পুকুরে ডুবে মারা গেছে স্কুলছাত্রী প্রীতি সাহা। চতুর্থ শ্রেণির ছাত্রী প্রীতি গত শুক্রবার (২১ এপ্রিল) বেলা একটার দিকে আরও দুই শিশুসহ কাঁঠালিডাঙ্গা গ্রামে পুকুরে গোসল করতে যায়। এ সময় সে পানিতে ডুবে যায়। এ সময় অন্যদের চিৎকারে স্বজনেরা ছুটে এসে তাকে উদ্ধার করে দ্রুত উপজেলা স্বাস্থ্য কমপ্লেক্সে নিয়ে যায়। চিকিৎসক বলেন, শিশুটিকে মৃত অবস্থায় হাসপাতালে আনা হয়েছে।ঢাকা থেকে বরিশালের মেহেন্দীগঞ্জ বেড়াতে গিয়ে পানিতে ডুবে মারা গেছে ছয় বছরের সাইফুল্লাহ। একই সঙ্গে মারা গেছে প্রতিবেশী আবদুল্লাহ (৫)। ঈদের ছুটিতে সাইফুল্লাহ নানাবাড়ি বেড়াতে গিয়েছিল। আবদুল্লাহ ও সাইফুল্লাহ পাশের মসজিদের পুকুরে গোসলে নেমে পানিতে ডুবে যায়। পরে তাদের উদ্ধার করে স্বাস্থ্য কমপ্লেক্সে নেওয়া হলে চিকিৎসক তাদের মৃত ঘোষণা করেন। মেহেন্দীগঞ্জ উপজেলা স্বাস্থ্য কমপ্লেক্সের দায়িত্বপ্রাপ্ত চিকিৎসক মো. সাইফুল বলেন, সম্ভবত একজন পড়ে গেলে অন্যজন তাকে উদ্ধার করতে গিয়ে দুজনই পানিতে ডুবে মারা গেছে।ঈদের নামাজে যেতে বন্ধুদের সঙ্গে ধানসিঁড়ি নদীতে গোসলে নামেন শাওন। কিছুক্ষণ পর তাঁকে না দেখে খোঁজাখুঁজি শুরু করেন সঙ্গীরা। খবর পেয়ে ফায়ার সার্ভিসের কর্মীরা অভিযান চালিয়ে এক ঘণ্টা পর তাঁর মরদেহ উদ্ধার করেন। শাওনের বাবা আলতাফ হাওলাদার বলেন, ‘আমার ছেলে মৃগীরোগী। সকালে পানিতে নামার পর মৃগীরোগে আক্রান্ত হয়ে তাঁর মৃত্যু হতে পারে।’ এভাবে ঘটনা বললে তালিকা অনেক দীর্ঘ হবে।এবার ঈদের ছুটির সঙ্গে এসএসসির ছুটি যোগ হওয়ায় লম্বা ছুটিতে থাকবে অনেক শিক্ষার্থী। অনেকে আরও কয়েক দিন নানা–দাদার সান্নিধ্যে থাকবে। এই সময় শিশু–কিশোরদের প্রতি আমাদের বিশেষ নজর রাখতে হবে। গ্রামে পুকুর–নদীতে গোসল করতে গিয়ে যে শুধু শিশুরা ঝুঁকিতে থাকবে, তা নয়। শহরে বাসাবাড়িতেও বালতি ও বাথটাবের পানিতে পড়ে শিশুরা মারা যাচ্ছে। বাংলাদেশে পাঁচ বছরের কম বয়সী শিশুদের মৃত্যুর দ্বিতীয় প্রধান কারণ পানিডুবি। গবেষণা বলছে, সাধারণত ১২ থেকে ১৫ মাস বয়সে শিশুরা হাঁটতে শেখে। নতুন এই অভিজ্ঞতার পুরোটাই তারা উপভোগ করতে চায়। ফলে এই শিশুদের পরিবারের সদস্যরা ব্যস্ত থাকলে দুর্ঘটনার আশঙ্কা বেশি থাকে।পানিতে ডুবলে শিশুকে দ্রুত উদ্ধার করে প্রাথমিক চিকিৎসা দিতে হবে এবং নিকটস্থ স্বাস্থ্যকেন্দ্রে নিয়ে যেতে হবে।দীর্ঘদিনের কিছু কুসংস্কার যেমন শিশুকে পানি থেকে তুলে মাথায় নিয়ে ঘোরানো, ছাই বা লবণ দিয়ে শিশুর শরীর ঢেকে দেওয়া বা বমি করানোর চেষ্টা—এসব করে সময় নষ্ট করা যাবে না। সব সময় খেয়াল রাখতে হবে, শিশু যেন একা জলাধারের কাছে না যায়।বাড়ির পুকুরের চারপাশে বেড়া দেওয়া যেতে পারে।বাড়িতে পানিভর্তি পাত্র বা বালতি সব সময় ঢেকে রাখতে হবে।শিশুর বয়স ৫ বছর হলে তাকে সাঁতার শেখানো উচিত।শিশুকে একা পানিতে নামতে দেওয়া যাবে না।শিশুর মৃগীরোগ থাকলে, সেটা গোপন রাখাটা তার প্রতি আবিচারের শামিল। এমন শিশুদের আগুন, পানি থেকে দূরে রাখা জরুরি। শাওনকে জলাধারের কাছে না পাঠালে হয়তো তাঁর আচানক মৃত্যু হতো না।সাঁতার জানলে পানিতে ডুবে শিশুর ঝুঁকি কমে। আবার সাঁতার জানা শিশুর সঙ্গে সাঁতার না–জানা শিশুকে ছেড়ে দিয়ে আমরা দুজনেরই ঝুঁকি বাড়িয়ে দিই। মেহেন্দীগঞ্জে আবদুল্লাহ ও সাইফুল্লাহ একে অন্যকে বাঁচাতে গিয়ে দুজনেই মারা গেছে। সাঁতার জানা আর ডুবন্ত মানুষকে উদ্ধার করা ভিন্ন বিষয়—সাঁতার শেখানোর সময় এসব বিষয় শিশুদের ভালোভাবে বোঝাতে হবে। ঈদের মতো ছুটির দিনগুলোতে মোটরসাইকেল চলাচলে তদারকি বাড়াতে হবে। এ ক্ষেত্রে অভিভাবকদের মুখ্য ভূমিকা রাখতে হবে। নাবালক বা লাইসেন্স না থাকা সন্তান বা স্বজনের হাতে মোটরসাইকেল তুলে দিয়ে তারাই সবার বিপদ ডেকে আনে। আহ্লাদের সীমা না টানলে আমরা সুকুমারের পদ্যের মজা নিতে পারব না—দেখছে খোকা পঞ্জিকাতে এই বছরে কখন কবেছুটির কত খবর লেখে, কিসের ছুটি ক’দিন হবে।ঈদ্ মহরম দোল্ দেওয়ালি বড়দিন আর বর্ষাশেষে—ভাবছে যত, ফুল্লমুখে ফুর্তিভরে ফেলছে হেসে।এমনকালে নীল আকাশে হঠাৎ-খ্যাপা মেঘের মত,উথলে ছোটে কান্নাধারা ডুবিয়ে তাহার হর্ষ যত। “কি হল তোর?” সবাই বলে, “কলমটা কি বিঁধল হাতে?জিবে কি তোর দাঁত বসালি? কামড়াল কি ছারপোকাতে?”প্রশ্ন শুনে কান্না চড়ে অশ্রু ঝরে দ্বিগুণ বেগে,পঞ্জিকাটি আছড়ে ফেলে বললে কেঁদে আগুন রেগে;“ঈদ্ পড়েছে জষ্ঠি মাসে গ্রীষ্মে যখন থাকেই ছুটি,বর্ষাশেষ আর দোল্ ত দেখি রোব্‌বারেতেই পড়ল দুটি।দিনগুলোকে করলে মাটি মিথ্যে পাঁজি পঞ্জিকাতে—মুখ ধোব না ভাত খাব না ঘুম যাব না আজকে রাতে।”গওহার নঈম ওয়ারা গবেষক[email protected]",Prothom Alo,https://www.prothomalo.com/bangladesh/hgfn8k5ss3
রাজবাড়ীতে মোটরসাইকেলের নিয়ন্ত্রণ হারিয়ে দুই যুবক নিহত,"রাজবাড়ী সদর উপজেলায় মোটরসাইকেলের নিয়ন্ত্রণ হারিয়ে দুই যুবক নিহত হয়েছেন। আজ মঙ্গলবার দুপুর আড়াইটার দিকে উপজেলার নিজাতপুর গ্রামে দুর্ঘটনায় তাঁরা আহত হন। বিকেলে ঢাকায় নেওয়ার পথে তাঁদের মৃত্যু হয়।নিহত ব্যক্তিরা হলেন মিলন খান (৩০) ও ফকের মণ্ডল (৪৫)। তাঁদের মধ্যে মিলন উপজেলার দাদশী ইউনিয়নের ধুলদী কেষ্টপুর গ্রামের নজর আলী খানের ছেলে। আর ফকের একই ইউনিয়নের হোসনাবাদ গ্রামের আকবর মণ্ডলের ছেলে। স্থানীয় বাসিন্দাদের সঙ্গে কথা বলে জানা গেছে, বেলা আড়াইটার দিকে মিলন ও ফকের মোটরসাইকেল নিয়ে উপজেলার কামালপুরের দিকে যাচ্ছিলেন। পথে নিজাতপুর গ্রামে স্থানীয় শাখাওয়াত হোসেনের বাড়ির সামনে পৌঁছানোর পর মোটরসাইকেলটি নিয়ন্ত্রণ হারিয়ে রাস্তার পাশে একটি আমগাছের সঙ্গে সজোরে ধাক্কা খায়। এতে মোটরসাইকেল আরোহী ওই দুই যুবক গুরুতর আহত হন। তাঁদের উদ্ধার করে প্রথমে রাজবাড়ী সদর হাসপাতালে পাঠানো হয়। সেখানে প্রাথমিক চিকিৎসা দিয়ে তাঁদের ফরিদপুরের বঙ্গবন্ধু শেখ মুজিব মেডিকেল কলেজ হাসপাতালে পাঠানো হয়। সেখানে অবস্থার অবনতি হলে তাঁদের ঢাকায় স্থানান্তর করা হয়। বিকেলে ঢাকায় নেওয়ার সময় গোয়ালন্দ মোড় এলাকায় মিলন এবং ঢাকার গাবতলীতে ফকের মণ্ডল মারা যান। সদর থানার সহকারী উপপরিদর্শক (এএসআই) রাশিদুল ইসলাম দুর্ঘটনায় নিহতের বিষয়টি প্রথম আলোকে নিশ্চিত করেছেন।দাদশী ইউনিয়ন পরিষদের (ইউপি) চেয়ারম্যান দেলোয়ার হোসেন প্রথম আলোকে বলেন, মিলন স্থানীয় একটি সেলুনে কাজ করতেন। আর ফকের দিনমজুর ছিলেন। নিহত ব্যক্তিদের পরিবারের পক্ষ থেকে কোনো আপত্তি না থাকায় লাশের ময়নাতদন্ত করা হয়নি। মিলনের দাফন সম্পন্ন হয়েছে। ফকেরকে কাল বুধবার দাফন করা হবে।",Prothom Alo,https://www.prothomalo.com/bangladesh/district/avelluwjyh
মাদারীপুরে ট্রাকচাপায় প্রাণ গেল মোটরসাইকেল আরোহী তরুণের,"মাদারীপুর সদর উপজেলায় ট্রাকচাপায় ভবতোষ সরকার (২৮) নামের এক মোটরসাইকেল আরোহী নিহত হয়েছেন। আজ মঙ্গলবার বিকেলে উপজেলার মাদারীপুর-শরীয়তপুর আঞ্চলিক মহাসড়কের আচমত আলী খান সেতুর টোল প্লাজা এলাকায় এ দুর্ঘটনা ঘটে। দুর্ঘটনায় আরও দুজন গুরুতর আহত হয়েছেন।নিহত ভবতোষ সরকার উপজেলার কেন্দুয়া ইউনিয়নের উত্তর কলাগাছিয়া এলাকার নারায়ণ সরকারের ছেলে। তিনি প্রথম আলো বন্ধুসভা মাদারীপুরের সদস্য এবং মাদারীপুর ডায়াবেটিক হাসপাতালের স্বাস্থ্য সহকারী ছিলেন। পুলিশ ও স্থানীয় লোকজনের সঙ্গে কথা বলে জানা গেছে, আজ বিকেলে ভবতোষ তাঁর দুই স্বজনের সঙ্গে মোটরসাইকেলে কালকিনি উপজেলার রাজারচর এলাকায় যাচ্ছিলেন। তাঁদের মোটরসাইকেলটি আচমত আলী খান ব্রিজ এলাকায় পৌঁছালে পেছন দিক থেকে আসা একটি দ্রুতগতির ট্রাক তাঁদের ধাক্কা দেয়। এতে তাঁদের মোটরসাইকেলটি রাস্তায় পড়ে গেলে ট্রাকের নিচে চাপা পড়ে ভবতোষ ঘটনাস্থলে নিহত হন। দুর্ঘটনায় শিশির সরকার ও রিপন চক্রবর্তী নামের ভবতোষের দুই স্বজন গুরুতর আহত হন। স্থানীয় লোকজন তাঁদের উদ্ধার করে মাদারীপুর সদর হাসপাতালে ভর্তি করেন। মাদারীপুর সদর থানার ভারপ্রাপ্ত কর্মকর্তা (ওসি) মনোয়ার হোসেন চৌধুরী বলেন, দুর্ঘটনার খবর পেয়ে ঘটনাস্থল থেকে ট্রাকটি জব্দের পাশাপাশি চালককে আটক করা হয়েছে। এ ঘটনায় আইনগত ব্যবস্থা নেওয়া হচ্ছে।",Prothom Alo,https://www.prothomalo.com/bangladesh/district/slnitfempr
"মতামত
বেঁচে আছি এটাই তো আশ্চর্য!","বাঁ পাশে বসা যাত্রীর সঙ্গে কথা প্রসঙ্গে কথা বলে চলেছেন ব্যাটারিচালিত অটোরিকশার চালক। মাথায় টুপি, পরনে পাঞ্জাবি, বয়স ৪০-এর কোঠায়, শ্মশ্রুমণ্ডিত চেহারায় পরিপক্বতা (ম্যাচিউরিটি) দৃশ্যমান। পেছনের আসনে বসে থেকে হঠাৎ সংবিৎ ফিরে এল তাঁর এক কথায়। তখন বিদেশ ছাপিয়ে দেশেও করোনার খড়্গ। মৃত্যু, হাসপাতাল, অক্সিজেন, বিধিনিষেধ, কোয়ারেন্টিন, জীবিকার হাহাকার—আরও কত কী শঙ্কা-হ্যাশেল চারদিকে।নাম না-জানা সেই চালক বলেছিলেন, ‘মরে যাওয়া স্বাভাবিক। সৃষ্টিকর্তাকে ধন্যবাদ, বেঁচে আছি এটাই আশ্চর্য!’ তাঁর কথার রেশ এখনো মস্তিষ্কে কাটছে। ভাবনার গভীরতায় নিত্যনতুন মাত্রা যোগ হচ্ছে। তাঁর কথার যে ভার, তা বিপরীত যুক্তিকে নুইয়ে দিচ্ছে। ঘটনাটি ২০২০ অথবা ২০২১ সালের কোনো এক ঈদের পর ভোলার লালমোহন থেকে বোরহানউদ্দিন উপজেলায় যাওয়ার পথে। প্রিয় কেউ গত হলে ফেসবুকে লিখে থাকি—ওহ না, এটা হতে পারে না, এটা মেনে নেওয়া যায় না, এটা অবিশ্বাস্য ইত্যাদি। আসলে, এটাই হতে পারে, এটাই স্বাভাবিক। বরং আমরা যাঁরা এখনো বেঁচে আছি, সেটাই আশ্চর্য। আর সেটা যদি হয় রাজধানী ঢাকা বা এমন কোনো এলাকা, তাহলে সে আশ্চর্য তো বহুগুণ!মাথার ওপর যে বৈদ্যুতিক পাখা ঘুরছে, কখনো দিন শেষে শুনি, তা পড়ে কেউ একজন এই গ্রহ ত্যাগ করেছেন। যে বাহনে চেপে কাজে যাই, তা চিড়েচ্যাপটা হয়ে গত হয়েছেন কতজন। ভবনে উঠতে যে লিফট দেখি, তা ছিঁড়ে মুহূর্তে নেই আদমসন্তান। দেশলাই ধরাতেই শেষ পুরো পরিবার। ঠান্ডা বাতাস দেওয়ার পরিবর্তে অগ্নিমূর্তি রূপে নিজেকে জানান দেয় শীতাতপনিয়ন্ত্রণ যন্ত্র। দুই পক্ষের গোলাগুলি, ঠেলাঠেলি, মধ্যখানে পড়ে ঝরে যায় কোনো মায়ের সন্তান, যে মৃত্যুর এক মুহূর্ত আগেও জানত না, কী ঘটেছে সেখানে।বাজার থেকে আনা খাবার খেয়ে মারা যাচ্ছি। ঘুরতে গিয়ে মারা যাচ্ছি। ঘুমাতে গিয়ে মারা যাচ্ছি। মুঠোফোন টিপতে গিয়ে মারা যাচ্ছি। হাসতে হাসতে খিল ধরে মারা যাচ্ছি। আসলে আমাদের যাপিত জীবনের প্রতিটি মুহূর্ত এক-একটি মৃত্যুর ফাঁদ। এত ফাঁদ টপকিয়ে এখনো যাঁরা বেঁচে আছি, তা কি আশ্চর্য ছাড়া আর কিছু? নাসিরুদ্দিনের গল্পের মাছগুলো গাছে উঠতে পারবে কি পারবে না, তা আমাদের জানা নেই। তবে আমরা যে মৃত্যুপুরীতে বসবাস করছি, তা থেকে বাঁচতে মনে হয় না কোনো জায়গা খুঁজে পাব। সবাইকে ঈদ মোবারক! আসুন, অন্যকে বাঁচতে সাহায্য করি। দেখবেন, নিজেও বেঁচে আছি ঠায়, সৃষ্টির নিয়ম মেনে আনন্দে হবে বিদায়। তাহলে আমরা কি নন্দলাল হয়ে ঘরে বসে থাকব? নাকি বেখেয়ালি জীবনে চলে যাব? দুটির উত্তরই, না। কারণ, দুটি পথই সামগ্রিক প্রাণ-প্রকৃতি ও ব্যক্তিসত্তার অস্তিত্ববিরোধী। তাই প্রয়োজন প্রাণ থাকা পর্যন্ত জীবন চালিয়ে যাওয়া। প্রতিনিয়ত এগিয়ে যাওয়ার পথে চেষ্টা চালানো। তবে অবশ্য সাবধানে। যে জীবনে থাকবে না কারও প্রতি জুলুম। যে জীবনে থাকবে সবাইকে নিয়ে সমানভাবে চলার চিন্তা। একা চলতে চাইলে হোঁচট খাওয়ার গতি বেশি। শুধু নিজের ইমারত শক্ত-পোক্ত করলে হবে না। কারণ, অন্যদেরও ইমারত শক্ত-পোক্ত না হলে ব্যক্তির কদম ফেলার জো নেই।ধরুন, আপনি খুব ভালো মোটরসাইকেল চালাতে পারেন, কিন্তু তাতে কি নিরাপদ? উত্তর, না। কারণ, আপনার নিরাপত্তার জন্য প্রতিযোগী অন্যান্য বাহনের চালকদেরও হতে হবে পেশাদারি, সড়ক হতে হবে ত্রুটিমুক্ত। না হলে হয়তো কোনো পাগলা চালক গাড়ি নিয়ে সোজা আপনার ওপর ওঠে যেতে পারেন। আবার পড়ে যেতে পারেন চোরা গর্তে। নিজের ঘরটি প্রযুক্তি ও প্রকৌশলের আধুনিক সংস্করণে গড়ে তুলেও চিন্তামুক্ত থাকার জো নেই, যদি বাজারের ঘরগুলো হয় ভঙ্গুর।ব্যক্তি কখনোই শুধু একার উপরে নির্ভরশীল নয়। ফলে ভালো থাকাটা শুধু কারও একার ওপর নির্ভর করে না। নাসিরুদ্দিন হোজ্জার গল্প। একদল তথাকথিত বুদ্ধিমান লোক খুবই গুরুত্বপূর্ণ একটি প্রশ্ন নিয়ে আলোচনা করছিলেন। আলোচনার বিষয়: নদীতে আগুন লাগলে নদীর মাছগুলো প্রাণ বাঁচানোর জন্য কোথায় যাবে? তারা পাঁচ দিন পাঁচ রাত ধরে এ নিয়ে তর্ক করলেন। অবশেষে তারা তাদের মধ্যকার সবচেয়ে বুদ্ধিমান ব্যক্তিকে পাঠালেন মোল্লা নাসিরুদ্দিনের কাছে, তার মত শুনতে।প্রশ্নটি শুনে নাসিরুদ্দিন বললেন, ‘বন্ধু, এই সামান্য প্রশ্ন নিয়ে তোমরা কেন মাথা ঘামাচ্ছ? নদীতে সত্যিই যদি আগুন লেগে যায়, তাহলে মাছগুলো গাছে গিয়ে উঠবে!’নাসিরুদ্দিনের গল্পের মাছগুলো গাছে উঠতে পারবে কি পারবে না, তা আমাদের জানা নেই। তবে আমরা যে মৃত্যুপুরীতে বসবাস করছি, তা থেকে বাঁচতে মনে হয় না কোনো জায়গা খুঁজে পাব। সবাইকে ঈদ মোবারক! আসুন, অন্যকে বাঁচতে সাহায্য করি। দেখবেন, নিজেও বেঁচে আছি ঠায়, সৃষ্টির নিয়ম মেনে আনন্দে হবে বিদায়।মো. ছানাউল্লাহ প্রথম আলোর সহসম্পাদক",Prothom Alo,https://www.prothomalo.com/opinion/column/s1iv8nbg6s
ঢাকার শাহজাদপুরে বাসচাপায় মোটরসাইকেল আরোহী যুবকের মৃত্যু,"রাজধানীর শাহজাদপুরে বাসের চাপায় মোটরসাইকেল আরোহী এক যুবকের মৃত্যু হয়েছে। নিহত সদরুল হক (২৮) ঢাকা পাওয়ার ডিস্ট্রিবিউশন কোম্পানি লিমিটেডের (ডিপিডিসি) খিলগাঁও কার্যালয়ে কাজ করতেন। আজ মঙ্গলবার বিকেল চারটার দিকে শাহজাদপুর এলাকার ক্যামব্রিয়ান স্কুল অ্যান্ড কলেজের সামনে সড়কে একটি যাত্রীবাহী বাস তাঁকে চাপা দেয়। গুরুতর আহত অবস্থায় সদরুলকে ঢাকা মেডিকেল কলেজ হাসপাতালে আনা হয়। সেখানে চিকিৎসাধীন অবস্থায় বিকেল পাঁচটার দিকে তিনি মারা যান। এ দুর্ঘটনায় মোটরসাইকেলচালক মমিনুর রহমান সামান্য আহত হয়েছেন। তিনি ঢাকা মেডিকেলে সাংবাদিকদের বলেছেন, তাঁরা দুজন ডিপিডিসির খিলগাঁও কার্যালয়ে আউটসোর্সিংয়ে কাজ করতেন। দুপুরে অফিস থেকে মোটরসাইকেলে করে যমুনা ফিউচার পার্কে যান। তিনি মোটরসাইকেল চালাচ্ছিলেন। সেখান থেকে ফেরার পথে ভিক্টর ক্ল্যাসিক পরিবহনের একটি বাস তাঁদের মোটরসাইকেলে ধাক্কা দেয়। এতে তাঁরা দুজন মোটরসাইকেল থেকে ছিটকে পড়ে যান। এ সময় বাসটি সদরুলের ওপরে উঠে যায়।স্থানীয় লোকজন দুজনকে উদ্ধার করে প্রথমে উত্তর বাড্ডার একটি বেসরকারি হাসপাতালে নিয়ে যান। অবস্থার অবনতি হলে সেখান থেকে সদরুলকে ঢাকা মেডিকেলে আনা হয় বলে মমিনুর জানান। সদরুলের স্ত্রীর বড় ভাই মামুনুর রশীদ জানিয়েছেন, সদরুলের বাড়ি রাজশাহী জেলার চারঘাট উপজেলায়। দুই বছর আগে তাঁর বোন মাকসুদা আক্তারের সঙ্গে সদরুলের বিয়ে হয়। স্ত্রীকে নিয়ে সবুজবাগের বাসাবো এলাকায় থাকতেন সদরুল। তাঁরা ঘুরতে ও চিকিৎসার জন্য ভারতে যেতে চেয়েছিলেন। এ জন্য ভারতীয় ভিসা আনতে কুড়িল এলাকায় যমুনা ফিউচার পার্কে ভারতীয় ভিসা আবেদন কেন্দ্রে গিয়েছিলেন। ভিসা নিয়ে মোটরসাইকেলে করে কর্মস্থলে ফেরার পথে প্রাণ হারালেন সদরুল।ঢাকা মেডিকেল কলেজ হাসপাতাল পুলিশ ফাঁড়ির পরিদর্শক মো. বাচ্চু মিয়া জানিয়েছেন, সদরুলের মৃতদেহ মর্গে রাখা হয়েছে। বিষয়টি সংশ্লিষ্ট থানাকে জানানো হয়েছে।",Prothom Alo,https://www.prothomalo.com/bangladesh/capital/lr018clgp8
বরিশালে মোটরসাইকেল দুর্ঘটনায় কৃষক দলের নেতা নিহত,"বরিশালে দুটি মোটরসাইকেলের মুখোমুখি সংঘর্ষে বরিশাল মহানগর কৃষক দলের আহ্বায়ক জিয়াউল আহসান ওরফে শামীম (৫২) নিহত হয়েছেন। আজ মঙ্গলবার বেলা সাড়ে ১১টার দিকে বরিশালের নথুল্লাবাদ কেন্দ্রীয় বাস টার্মিনাল–সংলগ্ন বরিশাল-ঢাকা মহাসড়কে এ দুর্ঘটনা ঘটে। পরে জিয়াউল আহসানকে গুরুতর আহত অবস্থায় উদ্ধার করে হাসপাতালে নেওয়ার পর কিছুক্ষণের মধ্যেই তাঁর মৃত্যু হয়।বরিশাল মহানগর পুলিশের বিমানবন্দর থানার ভারপ্রাপ্ত কর্মকর্তা মো. হেলাল উদ্দীন  বিষয়টি নিশ্চিত করেছেন। নিহত জিয়াউল আহসান নগরের ৩০ নম্বর ওয়ার্ডের চৌমাথা এলাকার মৃত আবুল কাশেম ব্যাপারীর ছেলে। তিনি দুই সন্তানের জনক। তাঁর মৃত্যুতে এলাকায় শোকের ছায়া নেমে এসেছে। ঘটনার প্রত্যক্ষদর্শী ঢাকা-বরিশাল রুটে চলাচলকারী সৌদিয়া পরিবহনের বাস কাউন্টারের ব্যবস্থাপক ইমাম হোসেন বলেন, কৃষক দলের নেতা জিয়াউল আহসান আজ সকালে নিজের মোটরসাইকেল চালিয়ে নথুল্লাবাদ বাস টার্মিনালের দিকে যাচ্ছিলেন। তিনি সড়কের বাঁ পাশেই ছিলেন। তবে উল্টো পথ দিয়ে আসা দ্রুতগামী আরেকটি মোটরসাইকেল জিয়াউলের মোটরসাইকেলের সামনে চলে এলে মুখোমুখি সংঘর্ষ হয়। এতে দুটি মোটরসাইকেলের চালকই আহত হন।তাৎক্ষণিকভাবে স্থানীয় লোকজন আহত ব্যক্তিদের তাঁদের উদ্ধার করে বরিশাল শের-ই-বাংলা মেডিকেল কলেজ হাসপাতালে নিয়ে যান। হাসপাতালের জরুরি বিভাগ সূত্র জানায়, হাসপাতালের জরুরি বিভাগে পৌঁছানোর কিছুক্ষণ পরেই জিয়াউল আহসানের মৃত্যু হয়। জিয়াউল আহসানের মৃত্যুর খবর শুনে হাসপাতালে ছুটে যান নগর বিএনপির নেতা-কর্মীরা। সেখানে স্বজন ও নেতা–কর্মীদের কান্না ও আহাজারিতে হাসপাতালের পরিবেশ ভারী হয়ে ওঠে।বরিশাল নগর বিএনপির সদস্যসচিব মীর জাহিদুল কবির বলেন, জিয়াউল আহসানের অনাকাঙ্ক্ষিত মৃত্যু মেনে নেওয়ার মতো নয়। একজন প্রাণবন্ত সংগঠক হিসেবে তিনি জাতীয়বাদী দলের আদর্শিক রাজনীতির একনিষ্ঠ নেতা ছিলেন।",Prothom Alo,https://www.prothomalo.com/bangladesh/district/vmjnakym5a
"মোটরসাইকেলকে ট্রাকের চাপা, বাবা নিহত, ছেলে গুরুতর আহত","বরিশালের আগৈলঝাড়া উপজেলায় ট্রাকের চাপায় মোটরসাইকেলের চালকের প্রাণ গেছে। গুরুতর আহত হয়েছেন ওই মোটরসাইকেলচালকের ছেলে। আজ মঙ্গলবার দুপুরে বাশাইল-মাগুড়া সড়কের মাগুড়া বাজারের পূর্ব পাশে এ দুর্ঘটনা ঘটে।দুর্ঘটনায় নিহত লিটন মিয়া (৫৮) মাদারীপুর জেলার মৃত দলিল উদ্দিন মিয়ার ছেলে। তিনি পেশায় কাঠ ব্যবসায়ী ছিলেন। আহত হয়েছেন লিটনের ছেলে জানে আলম মিয়া (১৮)। দুর্ঘটনার পর ট্রাকটি নিয়ে চালক পালিয়েছেন বলে জানিয়েছে পুলিশ। নিহত ব্যক্তির লাশ উদ্ধার করে ময়নাতদন্তের জন্য হাসপাতালের মর্গে পাঠানো হয়েছে। নিহত লিটন মিয়ার ভাই রিপন মিয়া বলেন, সকালে কাঠ কেনার উদ্দেশ্যে তাঁর ভাই ও ভাতিজা মোটরসাইকেলে গৌরনদীর বাটাজোড় এলাকায় যান। সেখান থেকে আগৈলঝাড়া হয়ে মাগুড়া সড়কে যাওয়ার পথে ট্রাকের চাপায় পড়েন।স্থানীয় কয়েকজন ব্যক্তির বরাত দিয়ে আগৈলঝাড়া থানার পরিদর্শক (ওসি তদন্ত) মাজহারুল ইসলাম জানান, আজ দুপুরে উপজেলার বাশাইল-মাগুড়া সড়কের মাগুড়া বাজারের পূর্ব পাশে একটি ট্রাক ও মোটরসাইকেল একই দিকে যাচ্ছিল। ট্রাকটি পাশ কাটিয়ে এগিয়ে যেতে চাইলে নিচে চাপা পড়ে মোটরসাইকেলটি। পরে লিটন ও আলমকে গুরুতর আহত অবস্থায় রাস্তার পাশে পড়ে থাকতে দেখে স্থানীয় লোকজন তাঁদের উদ্ধার করে আগৈলঝাড়া উপজেলা স্বাস্থ্য কমপ্লেক্সে নিয়ে যান। সেখানে কর্তব্যরত চিকিৎসক লিটন মিয়াকে মৃত ঘোষণা করেন। উপজেলা স্বাস্থ্য কমপ্লেক্সের কর্তব্যরত চিকিৎসক গোলাম মোর্শেদ সজীব বলেন, সড়ক দুর্ঘটনায় লিটন মিয়া ঘটনাস্থলেই নিহত হন। গুরুতর আহত জানে আলমের অবস্থার অবনতি হলে উন্নত চিকিৎসার জন্য তাঁকে ঢাকায় পাঠানো হয়েছে।",Prothom Alo,https://www.prothomalo.com/bangladesh/district/cxy60gq32s
"খাগড়াছড়িতে বেড়াতে যাওয়ার পথে দুর্ঘটনায় কিশোর নিহত, আহত ৫","খাগড়াছড়ির মানিকছড়ি উপজেলায় সিএনজিচালিত অটোরিকশা ও মাহেন্দ্রর (তিন চাকার গাড়ি) মুখোমুখি সংঘর্ষে এক কিশোর মারা গেছে। এ ঘটনায় তিন শিশুসহ আহত হয়েছে পাঁচজন। আহত ব্যক্তিদের মধ্যে দুজনকে চট্টগ্রাম মেডিকেল কলেজ হাসপাতালে পাঠানো হয়েছে।আজ মঙ্গলবার দুপুর সাড়ে ১২টার দিকে খাগড়াছড়ি-চট্টগ্রাম মহাসড়কে মানিকছড়ি উপজেলার গোদারপাড় মুক্তিযোদ্ধা কমপ্লেক্স ভবনসংলগ্ন সড়কে এ দুর্ঘটনা ঘটে। দুর্ঘটনায় নিহত কিশোরের নাম মো. মাসুদ (১৭)। সে ফটিকছড়ি উপজেলার রোসাংগিরি এলাকার ওহিদুল আলমের ছেলে। থানা-পুলিশ সূত্রে জানা যায়, ঈদ উপলক্ষে ঘুরতে সিএনজিচালিত অটোরিকশায় করে ছয়জন ফটিকছড়ি থেকে মানিকছড়ি যাচ্ছিল। অটোরিকশায় থাকা সবাই একে অপরের আত্মীয়। গোদারপাড় মুক্তিযোদ্ধা কমপ্লেক্স ভবনসংলগ্ন সড়কে অটোরিকশাটির সঙ্গে চট্টগ্রামগামী একটি মাহেন্দ্রর মুখোমুখি সংঘর্ষ হয়। এতে অটোরিকশায় থাকা মাসুদ ঘটনাস্থলেই মারা যায়। দুর্ঘটনায় তাসনুফা আলম (১৪), রুমি আক্তার (১৭), মো. আনাস (৯), ঋতু আক্তার (১৮) ও এনায়েত ইসলাম (১৮) আহত হন। স্থানীয় লোকজন ও পুলিশ দ্রুত ঘটনাস্থলে গিয়ে সবাইকে উদ্ধার করে মানিকছড়ি উপজেলা স্বাস্থ্য কমপ্লেক্সে নিয়ে যান। সেখানে চিকিৎসক মাসুদকে মৃত ঘোষণা করেন। গুরুতর আহত ঋতু আক্তার ও এনায়েত ইসলামকে চট্টগ্রাম মেডিকেল কলেজ হাসপাতালে পাঠানো হয়েছে। আহত অন্যদের হাসপাতালে প্রাথমিক চিকিৎসা দেওয়া হয়েছে। উপজেলা স্বাস্থ্য কমপ্লেক্সের চিকিৎসক মো. মহিউদ্দীন বলেন, মো. মাসুদকে স্বাস্থ্য কমপ্লেক্সে আনার আগেই সে মারা যায়। আহত রুমি আক্তার বলেন, ‘মাসুদ আমার আপন চাচাতো ভাই। আমরা ঈদ উপলক্ষে ভাইবোনেরা মিলে চাচাতো বোনের বাড়ি গচ্ছাবিল বেড়াতে যাচ্ছিলাম। পথে দুর্ঘটনায় ভাইকে হারালাম। বাড়িতে কী জবাব দেব, ভেবে পাচ্ছি না।’মানিকছড়ি থানার তদন্ত কর্মকর্তা মো. আজগর হোসেন বলেন, অটোরিকশা ও মাহেন্দ্রটি পুলিশ হেফাজতে আনা হয়েছে। তবে চালকদের কাউকে আটক করা যায়নি। আহত ব্যক্তিদের চিকিৎসার বিষয়ে পুলিশ নজরদারি করছে। নিহত কিশোরের সুরতহাল শেষে আইনানুযায়ী ব্যবস্থা নেওয়া হবে।",Prothom Alo,https://www.prothomalo.com/bangladesh/district/8zijno8w2v
মেয়ের বিয়ের নিমন্ত্রণ করে ঘরে ফেরা হলো না বাবার,"মেয়ের বিয়ে বুধবার। তাই আত্মীয়ের বাড়িতে নিমন্ত্রণ দিতে গিয়েছিলেন বাবা মো. ইউসুফ (৬২)। আত্মীয়ের বাড়ি থেকে নিমন্ত্রণ করে আর বাড়ি ফিরতে পারেননি তিনি। সড়কেই ঝরে গেছে প্রাণ। গতকাল সোমবার বিকেল ৫টার দিকে চট্টগ্রামের রাঙ্গুনিয়ায় একটি গরুর সঙ্গে ধাক্কা লেগে সিএনজিচালিত অটোরিকশা উল্টে এই দুর্ঘটনা ঘটে।নিহত মো. ইউসুফ উপজেলার কোদালা ইউনিয়নের ৬ নম্বর ওয়ার্ড চৌধুরীপাড়া এলাকার বাসিন্দা ছিলেন। দুর্ঘটনাটি ঘটেছে উপজেলার চন্দ্রঘোনা-কদমতলী ইউনিয়নের বনগ্রাম চাষী ফার্ম এলাকায় কাপ্তাই সড়কে। পুলিশ ও প্রত্যক্ষদর্শীদের সঙ্গে কথা বলে জানা গেছে, বিকেলের দিকে মো. ইউসুফ তাঁর ছেলে মো. হাসনাতকে (১২) নিয়ে কাপ্তাইয়ে আত্মীয়ের বাড়িতে নিমন্ত্রণ করতে গিয়েছিলেন। ফেরার পথে বিকেল ৫টার দিকে চন্দ্রঘোনা-কদমতলী ইউনিয়নের বনগ্রাম চাষী ফার্ম এলাকায় পৌঁছালে সড়কে একটি গরুর সঙ্গে ধাক্কা লেগে অটোরিকশাটি উল্টে যায়। এতে বাবা-ছেলে ও অটোরিকশাচালক মো. বাচা মিয়া (৪৩) আহত হন। স্থানীয় লোকজন তাঁদের উদ্ধার করে চন্দ্রঘোনা ক্রিশ্চিয়ান হাসপাতালে নিয়ে গেলে ইউসুফকে মৃত ঘোষণা করেন চিকিৎসক। চন্দ্রঘোনা ক্রিশ্চিয়ান হাসপাতালের চিকিৎসক বিলিয়ম এ সাংমা বলেন, হাসপাতালে আনার আগে ইউসুফ মারা যায়। হাসনাত পায়ে আঘাত পেয়েছে। তার চিকিৎসা চলছে। গুরুতর হওয়ায় অটোরিকশাচালক বাচা মিয়াকে চট্টগ্রাম মেডিকেল কলেজ হাসপাতালে পাঠানো হয়।রাঙ্গুনিয়া থানার ভারপ্রাপ্ত কর্মকর্তা (ওসি) ইনচার্জ মো. মাহবুব মিলকী বলেন, নিহত ব্যক্তির পরিবারের কোনো অভিযোগ নেই। ময়নাতদন্ত ছাড়াই লাশ দাফনের অনুমতির জন্য আবেদন করলে অনুমতি দেওয়া হয়।",Prothom Alo,https://www.prothomalo.com/bangladesh/district/fca7jz770o
মোটরসাইকেলের নিয়ন্ত্রণ হারিয়ে গাছের সঙ্গে ধাক্কায় দুই তরুণ নিহত,"নীলফামারীর ডিমলায় সড়ক দুর্ঘটনায় মোটরসাইকেল আরোহী দুই তরুণ নিহত হয়েছেন। আজ সোমবার দুপুরে উপজেলার ডাঙ্গারহাট-গোমনাতি সড়কের ডাঙ্গারহাট শহীদ মিনারের সামনে এ দুর্ঘটনা ঘটে।নিহত দুজন হলেন ডিমলার বালাপাড়া ইউনিয়নের ডাঙ্গারহাট গ্রামের মো. বাচ্চু মিয়ার ছেলে রাফিক ইসলাম (২২) ও মো. বুলু হোসেনের ছেলে রিপন ইসলাম (২৩)। পুলিশ ও স্থানীয় লোকজন জানান, এলাকার এক পরিচিতজনের মোটরসাইকেল নিয়ে ডাঙ্গারহাট থেকে গোমনাতী বাজারের দিকে যাচ্ছিলেন ওই দুই তরুণ। দ্রুতগতিতে যাওয়ার সময় ডাঙ্গারহাট শহীদ মিনারের সামনে সড়কের বাঁকে একটি অটোরিকশাকে পাশ কাটাতে গিয়ে নিয়ন্ত্রণ হারিয়ে মোটরসাইকেলটি ছিটকে পড়ে। এ সময় সড়কের পাশে থাকা একটি গাছে ধাক্কা লেগে গুরুতর আহত হন তাঁরা। স্থানীয় লোকজন তাঁদের উদ্ধার করে ডিমলা উপজেলা স্বাস্থ্য কমপ্লেক্সে নিলে চিকিৎসক মৃত ঘোষণা করেন। ডিমলা থানার ভারপ্রাপ্ত কর্মকর্তা (ওসি) লাইছুর রহমান বলেন, নিহত দুই তরুণের মরদেহ হাসপাতালে রয়েছে। আইনি প্রক্রিয়া শেষে স্বজনদের কাছে লাশ হস্তান্তর করা হবে।",Prothom Alo,https://www.prothomalo.com/bangladesh/district/wazbnzddsa
"দাউদকান্দিতে বাসের ধাক্কায় স্কুলছাত্রী নিহত, মা–বাবা গুরুতর আহত","কুমিল্লার দাউদকান্দিতে ঢাকাগামী বাসের ধাক্কায় মোটরসাইকেল থেকে পড়ে তানহা আক্তার (৮) নামের এক স্কুলছাত্রী নিহত হয়েছে। এ সময় তার বাবা রুবেল মিয়া (৩৫) ও মা ময়না আক্তার (২৮) গুরুতর আহত হন। আজ সোমবার বেলা ১১টার দিকে উপজেলার আমিরাবাদ এলাকায় ঢাকা-চট্টগ্রাম মহাসড়কে এ দুর্ঘটনা ঘটে। নিহত তানহা কুমিল্লা সদরের কালীরবাজার ব্র্যাক স্কুলের তৃতীয় শ্রেণির ছাত্রী ছিল। আহত রুবেল মিয়া ও ময়না আক্তারকে প্রথমে দাউদকান্দি উপজেলা স্বাস্থ্য কমপ্লেক্সে চিকিৎসা দেওয়া হয়। পরে অবস্থার অবনতি হলে কুমিল্লা মেডিকেল কলেজ হাসপাতালে স্থানান্তর করা হয়। তানহার দাদা কুমিল্লা সদরের কালীরবাজার এলাকার বাসিন্দা মো. রফিকুল ইসলাম বলেন, তাঁর ছেলে রুবেল মিয়া স্ত্রী-মেয়েকে নিয়ে মোটরসাইকেলে শ্বশুরবাড়ি চাঁদপুরের মতলব দক্ষিণ উপজেলার চরশিবপুর গ্রামে ঈদের ফিতরের দাওয়াতে যাচ্ছিলেন। পথে ঢাকাগামী একটি অজ্ঞাত বাসের চাপায় নাতনি তানহা আক্তার ঘটনাস্থলে মারা যায় এবং ছেলে রুবেল মিয়া ও পুত্রবধূ ময়না আক্তার গুরুতর আহত হন। রুবেল মিয়া স্ত্রী-মেয়েকে নিয়ে মোটরসাইকেলে শ্বশুরবাড়ি চাঁদপুরের মতলব দক্ষিণ উপজেলার চরশিবপুর গ্রামে ঈদের ফিতরের দাওয়াতে যাচ্ছিলেন। দাউদকান্দি উপজেলা স্বাস্থ্য কমপ্লেক্সের জরুরি বিভাগের চিকিৎসক নওরীন সুলতানা বলেন, আহত দম্পতির শরীরের বিভিন্ন স্থানে আঘাতের চিহ্ন রয়েছে। দাউদকান্দি হাইওয়ে থানা ভারপ্রাপ্ত কর্মকর্তা মো. জাহাঙ্গীর আলম বলেন, নিহত তানহার লাশ দাউদকান্দি হাইওয়ে থানা-পুলিশের হেফাজতে রয়েছে। স্বজনেরা থানায় পৌঁছালে পরবর্তী সিদ্ধান্ত নেওয়া হবে। এদিকে পৃথক আরেকটি দুর্ঘটনায় সকাল ১০টার দিকে দাউদকান্দি উপজেলার পুটিয়া এলাকায় ঢাকা-চট্টগ্রাম মহাসড়কে একটি মোটরসাইকেলকে পেছন দিক থেকে একটি যাত্রীবাহী বাস চাপা দেয়। এতে মোটরসাইকেলটি মহাসড়কের পাশের খাদে পড়ে যায়। ওই মোটরসাইকেলের আরোহী ফেনী সদরের বাসিন্দা মাহবুব আলম (৩৪) গুরুতর আহত হয়েছেন। আহত মাহবুব আলমকে প্রথমে দাউদকান্দি উপজেলা স্বাস্থ্য কমপ্লেক্সে চিকিৎসা দেওয়া হয়। পরে অবস্থার অবনতি হলে তাঁকে ঢাকা মেডিকেল কলেজ হাসপাতালে পাঠানো হয়। ",Prothom Alo,https://www.prothomalo.com/bangladesh/district/ywgdf3x7dy
নেত্রকোনায় পিকআপ ও অটোরিকশার মুখোমুখি সংঘর্ষে নিহত ২,"নেত্রকোনায় মাছবাহী পিকআপ ভ্যান ও সিএনজিচালিত অটোরিকশার মুখোমুখি সংঘর্ষে দুজন নিহত হয়েছেন। নিহত দুজন অটোরিকশার যাত্রী। আহত দুজনকে হাসপাতালে ভর্তি করা হয়েছে। আজ সোমবার সকাল ১০টার দিকে নেত্রকোনা-মোহনগঞ্জ সড়কে সদর উপজেলার কান্দুলিয়া এলাকায় এই ঘটনা ঘটে।নিহত দুজন হলেন বারহাট্টার মনাষ গ্রামের হারাধন দাস (৪০) ও সদর উপজেলার গোবিন্দপুর গ্রামের রমেশ সরকার (৪২)। আর আহত দুই নারীর পরিচয় এখনো পাওয়া যায়নি। এলাকার কয়েকজন বাসিন্দা ও পুলিশ সূত্রে জানা গেছে, আজ সকাল ১০টার দিকে কান্দুলিয়া এলাকায় নেত্রকোনাগামী যাত্রীবাহী অটোরিকশার সঙ্গে বিপরীত দিক থেকে আসা মাছবাহী পিকআপের মুখোমুখি সংঘর্ষ হয়। এতে ঘটনাস্থলেই হারাধন দাস নিহত হন। আহত হন তিনজন। স্থানীয় লোকজন তাঁদের উদ্ধার করে নেত্রকোনা আধুনিক সদর হাসপাতালে নিয়ে গেলে চিকিৎসক রমেশ সরকারকে মৃত ঘোষণা করেন। অন্য দুজনকে উন্নত চিকিৎসার জন্য ময়মনসিংহ মেডিকেল কলেজ হাসপাতালে পাঠানো হয়েছে। নেত্রকোনা মডেল থানার ভারপ্রাপ্ত কর্মকর্তা (ওসি) লুৎফুল হক বলেন, পিকআপ ও চালককে আটক করা হয়েছে। নিহত দুজনের মরদেহ উদ্ধার করে ময়নাতদন্তের জন্য হাসপাতালের মর্গে রাখা হয়েছে।",Prothom Alo,https://www.prothomalo.com/bangladesh/district/st5rlufoqw
রাজবাড়ীতে বেড়াতে গিয়ে প্রাণ গেল কলেজছাত্রের,"রাজবাড়ীতে সড়ক দুর্ঘটনায় রাহুল ইসলাম (২০) নামের এক কলেজছাত্র নিহত হয়েছেন। আহত হয়েছেন আরও চারজন। ঈদের পরের দিন আজ রোববার সন্ধ্যা ৭টার দিকে রাজবাড়ী-কুষ্টিয়া আঞ্চলিক মহাসড়কের সদর উপজেলার গোয়ালন্দ মোড়ের কদমতলায় এ দুর্ঘটনা ঘটে।রাহুল ইসলামের বাবার নাম নাজির ইসলাম। তাঁর বাড়ি রাজবাড়ী সদর উপজেলার মিজানপুর ইউনিয়নের বড়লক্ষ্মীপুর গ্রামে। তিনি রাজবাড়ী সরকারি কলেজের স্নাতক শ্রেণির শিক্ষার্থী ছিলেন। পুলিশ ও স্থানীয় সূত্রে জানা যায়, রাহুলের মোটরসাইকেলের সঙ্গে আরেকটি মোটরসাইকেলের মুখোমুখি সংঘর্ষ হয়। এতে তিনজন গুরুতর আহত হন। আহতদের মধ্যে রাহুল, তাঁর বন্ধু শহরের রেল কলোনি এলাকার বাসিন্দা কুদ্দুস মোল্লার ছেলে সিয়াম মোল্লা এবং অপর মোটরসাইকেলের আরোহী সদর উপজেলার বসন্তপুর ইউনিয়নের উদয়পুর গ্রামের দারাজ মোল্লার ছেলে রশিদ মোল্লা, কোলারহাটের আইয়ুব আলী খানের ছেলে জিহাদ খান ও হাতেম আলীর ছেলে আমজাদ হোসেন আহত হন।রাহুল, সিয়াম ও রশিদকে ফরিদপুরে বঙ্গবন্ধু শেখ মুজিব মেডিকেল কলেজ হাসপাতালে পাঠানো হয়। সেখানে চিকিৎসাধীন অবস্থায় রাহুল মারা যান।রাহুলের প্রতিবেশী কাওসার আহমেদ বলেন, রাহুলেরা এক ভাই ও এক বোন। বন্ধু সিয়ামের মোটরসাইকেল নিয়ে দুজন বেড়াতে গিয়েছিলেন। বাড়ি ফেরার সময় এ দুর্ঘটনা ঘটে। আহলাদিপুর হাইওয়ে থানার ভারপ্রাপ্ত কর্মকর্তা (ওসি) তরিকুল ইসলাম বলেন, সন্ধ্যার কিছু সময় পর ৭টার দিকে এই দুর্ঘটনা ঘটে। আহতদের মধ্যে তিনজনকে বঙ্গবন্ধু শেখ মুজিব মেডিকেল কলেজ হাসপাতালে পাঠানো হয়। সেখানে চিকিৎসাধীন অবস্থায় রাহুল মারা যান। বাকি দুজনকে উন্নত চিকিৎসার জন্য ঢাকায় পাঠানো হয়েছে। মোটরসাইকেল দুটির সামনের অংশ ভেঙে গেছে। মোটরসাইকেল দুটি উদ্ধার করে থানায় নিয়ে আসা হয়েছে। এ বিষয়ে ব্যবস্থা নেওয়া হচ্ছে।",Prothom Alo,https://www.prothomalo.com/bangladesh/district/2ojoakqmyy
সাতক্ষীরায় ছেলের শ্বশুরবাড়ি বেড়াতে এসে সড়কে প্রাণ গেল বাবা-ছেলের,"ঈদ উপলক্ষে ছেলের শ্বশুরবাড়িতে বেড়াতে এসে প্রাণ গেল বাবা-ছেলের। সাতক্ষীরায় দুটি মোটরসাইকেলের মুখোমুখি সংঘর্ষে আজ রোববার রাত নয়টার দিকে শহরের বাইপাস সড়কের কামালনগর মোড়ে এ দুর্ঘটনা ঘটে। এ সময় আরও তিনজন আহত হয়েছেন।নিহত দুজন হলেন আবদুল বারী (৫০) ও তাঁর ছেলের নাম রেজাউন হোসেন (২৫)। তাঁরা সাতক্ষীরার কলারোয়া উপজেলার নারায়ণপুর গ্রামের বাসিন্দা। আহত ব্যক্তিরা হলেন সাতক্ষীরা সদর উপজেলার খানপুর গ্রামের আবু রায়হান (২৮), একই গ্রামের মাহমুদ আলী (২৫) ও রাইসপুর গ্রামের আবদুল হাকিম (৩০)। কয়েকজন প্রত্যক্ষদর্শী বলেন, আজ রাত নয়টার দিকে কামালনগর মোড় এলাকায় দুটি মোটরসাইকেলের মুখোমুখি সংঘর্ষ হয়। এতে আবদুল বারী ঘটনাস্থলে নিহত হন। তাঁর ছেলে রেজাউনসহ চারজন মারাত্মক আহত হন। ঘটনার পরপরই স্থানীয় লোকজন তাঁদের উদ্ধার করে সাতক্ষীরা মেডিকেল কলেজ হাসপাতালে ভর্তি করেন। রেজাউনের অবস্থার অবনতি হলে তাঁকে খুলনা মেডিকেল কলেজ হাসপাতালে নেওয়ার সময় পথে তাঁর মৃত্যু হয়।সাতক্ষীরা সদর থানার ভারপ্রাপ্ত কর্মকর্তা আবু জিহাদ ফখরুল আনাম খান ঘটনার সত্যতা নিশ্চিত করেছেন।",Prothom Alo,https://www.prothomalo.com/bangladesh/district/gvy2z0awgs
"দর্শনায় মোটরসাইকেল নিয়ন্ত্রণ হারিয়ে মাদ্রাসাছাত্র নিহত, আহত ২","চুয়াডাঙ্গার দামুড়হুদায় মোটরসাইকেল নিয়ন্ত্রণ হারিয়ে আসমাউল হোসেন (১৭) নামের এক কিশোর নিহত হয়েছে। এ সময় রূপম হোসেন (১৭) ও মো. নয়ন (২১) নামের ওই মোটরসাইকেলের আরও দুই আরোহী আহত হয়েছেন। আজ রোববার বেলা ১১টার দিকে উপজেলার দর্শনা পৌর এলাকার রামনগর-গোপালখালী প্রতিবন্ধী বিদ্যালয়ের সামনে দর্শনা-মুজিবনগর সড়কে এ দুর্ঘটনা ঘটে। নিহত আসমাউল দর্শনা পৌরসভার করিমপুর এলাকার মো. শহিদুল ইসলামের একমাত্র ছেলে। সে দর্শনা ডিএস ফাজিল মাদ্রাসার একাদশ শ্রেণির ছাত্র ছিল। আহত রূপম একই গ্রামের সোনা মিয়ার ছেলে এবং নয়ন আমির হোসেনের ছেলে। আহতদের মধ্যে রূপমের অবস্থার অবনতি হওয়ায় দামুড়হুদা উপজেলা স্বাস্থ্য কমপ্লেক্স থেকে চুয়াডাঙ্গা সদর হাসপাতালে স্থানান্তর করা হয়েছে। দর্শনা থানা-পুলিশ জানায়, আজ দর্শনার রামনগর থেকে আসমাউল তার দুই বন্ধু রূপম ও নয়নকে নিয়ে মোটরসাইকেলে কার্পাসডাঙ্গা বাজারের দিকে যাচ্ছিল। পথে রামনগর-গোপালখালী প্রতিবন্ধী স্কুলের সামনে নিয়ন্ত্রণ হারিয়ে একটি খুঁটির সঙ্গে ধাক্কা লেগে তিনজনই রাস্তার ওপর পড়ে যায়। আহত তিনজনকে স্থানীয় লোকজন উদ্ধার করে দামুড়হুদা উপজেলা স্বাস্থ্য কমপ্লেক্সে নেন। সেখানে চিকিৎসাধীন অবস্থায় দুপুর ১২টার দিকে আসমাউল হোসেন মারা যায়। একমাত্র সন্তানকে হারিয়ে আসমাউলের পরিবারে চলছে মাতম। বাবা শহিদুল ইসলাম আহাজারি করে বলেন, মাদ্রাসায় পড়াশোনার পাশাপাশি চাষাবাদ দেখাশোনার কথা বলে ছেলে সম্প্রতি মোটরসাইকেল কিনতে চায়। একমাত্র ছেলের আবদার ফেলতে পারেননি। সেই মোটরসাইকেল শেষ পর্যন্ত এমন বিপদ ডেকে আনবে, সেটি জানলে মোটরসাইকেল কিনে দিতেন না। ",Prothom Alo,https://www.prothomalo.com/bangladesh/district/3y2fbrncgm
"বাড়ির সামনে খেলছিল শিশু, মোটরসাইকেলচাপায় গেল প্রাণ","নোয়াখালীর সুবর্ণচর উপজেলায় বাড়ির সামনে খেলার সময় মোটরসাইকেলচাপায় একটি শিশুর মৃত্যু হয়েছে। আজ রোববার বেলা ১১টার দিকে উপজেলার পূর্ব চরবাটা ইউনিয়নের মরমজিদ গ্রামের রেনু মিয়ার বাজার-জোবায়ের বাজার সড়কের মধু মিয়ার বাড়ির সামনে এ দুর্ঘটনা ঘটে।পুলিশ জানায়, নিহত শিশুটির নাম আবরার ফাহাদ ওরফে আবিদ (৪)। সে উপজেলার পূর্ব চরবাটা ইউনিয়নের চরমজিদ গ্রামের চরবাটা গ্রামের মধু মিয়ার বাড়ির আকবর হোসেনের ছেলে। নিহত আবরার ফাহাদের মামা আরিফ সবুজ জানান, তাঁর ভাগনে আবরার ফাহাদ বাড়ির সামনে কয়েকটি শিশুর সঙ্গে খেলাধুলা করছিল। এ সময় জোবায়ের বাজারমুখী বেপরোয়া গতির একটি মোটরসাইকেল সড়কে তাকে চাপা দেয়। এতে সে ঘটনাস্থলেই মারা যায়।দুর্ঘটনার বিষয়টি নিশ্চিত করেন চরজব্বর থানার ভারপ্রাপ্ত কর্মকর্তা (ওসি) দেব প্রিয় দাশ। তিনি প্রথম আলোকে বলেন, রাস্তা পারাপারের সময় ওই দুর্ঘটনা ঘটে। লিখিত অভিযোগ পেলে আইনগত ব্যবস্থা নেওয়া হবে।",Prothom Alo,https://www.prothomalo.com/bangladesh/district/t8qrhmzft3
"জামালপুরে মোটরসাইকেলে ঘুরতে বেরিয়ে প্রাণ গেল তরুণের, দুই কিশোর আহত","ঈদের দ্বিতীয় দিন একটি মোটরসাইকেল নিয়ে ঘুরতে বেরিয়েছিলেন তিন বন্ধু। এর মধ্যে পথে ওই মোটরসাইকেলের চালক নিয়ন্ত্রণ হারালে এক বন্ধু ঘটনাস্থলেই মারা গেছেন। আজ রোববার বেলা ১১টার দিকে জামালপুরের ইসলামপুর-দেওয়ানগঞ্জ আঞ্চলিক মহাসড়কের জাঙ্গালিয়া এলাকায় এ দুর্ঘটনা ঘটে।নিহত তরুণের নাম রাফিকুল ইসলাম (১৮)। তিনি ইসলামপুর উপজেলার চিনাডুলী ইউনিয়নের ঘোনাপাড়া এলাকার আবদুল বারেকের ছেলে। তিনি ইসলামপুর উপজেলার গুঠাইল হাইস্কুল অ্যান্ড কলেজের দ্বাদশ শ্রেণির শিক্ষার্থী। এ দুর্ঘটনায় রাফিকুল ইসলামের দুই বন্ধু গুরুতর আহত হয়েছে। তারা হলো একই এলাকার ফুল উদ্দিনের ছেলে মো. ইউসুফ (১৭) ও রাজু মিয়ার ছেলে মো. রায়হান (১৬)। তারা দুজন হাসপাতালে চিকিৎসাধীন। পুলিশ ও স্থানীয় লোকজনের সঙ্গে কথা বলে জানা গেছে, আজ সকালে রাফিকুল তাঁর দুই বন্ধুকে নিয়ে মোটরসাইকেলে দেওয়ানগঞ্জ উপজেলায় ঘুরতে যাচ্ছিলেন। রাফিকুল নিজেই মোটরসাইকেলটি চালাচ্ছিলেন। পথে ইসলামপুর-দেওয়ানগঞ্জ আঞ্চলিক মহাসড়কের জাঙ্গালিয়া এলাকা অতিক্রমের সময় রাফিকুল মোটরসাইকেলের নিয়ন্ত্রণ হারান। এ সময় মোটরসাইকেলটি সড়কের পাশের গাছকে ধাক্কা দিলে ঘটনাস্থলেই রাফিকুলের মৃত্যু হয়। তৎক্ষণাৎ স্থানীয় লোকজন আহত ইউসুফ ও রায়হানকে উদ্ধার করে ইসলামপুর উপজেলা স্বাস্থ্য কমপ্লেক্সে নিয়ে যান। এর মধ্যে উন্নত চিকিৎসার জন্য ইউসুফকে জামালপুর জেনারেল হাসপাতালে ভর্তি করা হয়েছে। ইসলামপুর থানার ভারপ্রাপ্ত কর্মকর্তা (ওসি) মুহাম্মদ মাজেদুর রহমান প্রথম আলোকে বলেন, নিহত তরুণের লাশ তাঁর পরিবারের লোকজন ঘটনাস্থল থেকেই নিয়ে গেছেন।",Prothom Alo,https://www.prothomalo.com/bangladesh/district/vn86ywxfj9
ঈদের দিন মোটরসাইকেল নিয়ে সেতুতে বেড়াতে গিয়ে কিশোর নিহত,"পিরোজপুর সদরে বঙ্গমাতা বেগম ফজিলাতুন্নেছা মুজিব সেতুতে মোটরসাইকেল নিয়ে বেড়াতে গিয়ে জাকারিয়া হোসেন (১৪) নামের এক কিশোর নিহত হয়েছে। গতকাল শনিবার রাতে খুলনা মেডিকেল কলেজ হাসপাতালে নেওয়ার পথে ওই কিশোর মারা যায়।ইন্দুরকানি থানার ভারপ্রাপ্ত কর্মকর্তা (ওসি) মো. এনামুল হক এ তথ্য নিশ্চিত করেছেন। এর আগে গতকাল সন্ধ্যায় সেতুর ওপর দিয়ে যাওয়ার সময় নিয়ন্ত্রণ হারিয়ে পড়ে গিয়ে আহত হয় জাকারিয়া। সে ইন্দুরকানি উপজেলার টগড়া গ্রামের মো. কবির হাওলাদারের ছেলে। পুলিশ ও পারিবারিক সূত্রে জানা গেছে, গতকাল ঈদের দিন বিকেলে জাকারিয়া হোসেন বন্ধুদের নিয়ে মোটরসাইকেলে ঘুরতে বের হয়। সন্ধ্যায় পিরোজপুর সদর উপজেলার বঙ্গমাতা বেগম ফজিলাতুন্নেছা মুজিব অষ্টম বাংলাদেশ-চীন মৈত্রী সেতুতে ওঠে। সেতুর ওপর দিয়ে যাওয়ার সময় নিয়ন্ত্রণ হারিয়ে মোটরসাইকেলটি ছিটকে পড়ে। এতে জাকারিয়া হোসেন গুরুতর আহত হয়। স্থানীয় লোকজন তাকে উদ্ধার করে পিরোজপুর সদর হাসপাতালে নিয়ে যান। সেখানে কর্তব্যরত চিকিৎসক উন্নত চিকিৎসার জন্য তাকে খুলনা মেডিকেল কলেজ হাসপাতালে নেওয়ার পরামর্শ দেন। স্বজনেরা তাকে খুলনা মেডিকেল কলেজ হাসপাতালে নেওয়ার পথে রাতে মারা যান। পিরোজপুর সদর উপজেলার শারিখতলা জুমুরিতলা ইউনিয়ন পরিষদের (ইউপি) চেয়ারম্যান আজমির হোসেন মাঝি বলেন, ঈদে বঙ্গমাতা সেতুতে অনেক মানুষ ঘুরতে আসেন। সেতুর ওপর অনেক মানুষ হাঁটাহাঁটি করে। আবার সেতু দিয়ে যানবাহন চলাচল করায় দুর্ঘটনার ঝুঁকি রয়েছে।",Prothom Alo,https://www.prothomalo.com/bangladesh/district/5ncrz1nzjl
ঈদে তিন কিশোর মোটরসাইকেলে ঘুরতে বেরিয়ে লাশ হলো একজন,"ঈদের দিন মোটরসাইকেল নিয়ে ঘুরতে বেরিয়ে দুর্ঘটনার শিকার হয় তিন কিশোর। এর মধ্যে এক কিশোর আজ রোববার সকালে চিকিৎসাধীন অবস্থায় মারা গেছে। গতকাল শনিবার বিকেলে রাজশাহীর বাগমারা উপজেলার মোহনগঞ্জ-শ্রীপুর সড়কের গোয়ালকান্দা এলাকায় এ দুর্ঘটনা ঘটে। নিহত কিশোরের নাম মিঠুন হোসেন (১৫)। সে রাজশাহীর বাগমারার গনিপুর ইউনিয়নের লাউপাড়া গ্রামের সাহাদ আলীর ছেলে। আহত কিশোরদের মধ্যে সৈকত হোসেন (১৬) বাগমারা উপজেলা স্বাস্থ্য কমপ্লেক্সে চিকিৎসাধীন। সে লাউপাড়া গ্রামের সাজেদুর রহমানের ছেলে। আহত অপর কিশোরকে স্বাস্থ্য কমপ্লেক্সে প্রাথমিক চিকিৎসা দিয়ে ছেড়ে দেওয়া হয়েছে। তাঁর নাম তাৎক্ষণিকভাবে জানা যায়নি। পরিবারের সদস্যরা বলেন, গতকাল বিকেলে মিঠুন দুই বন্ধুকে নিয়ে মোটরসাইকেল নিয়ে ঘুরতে বের হয়। মোটরসাইকেলটি চালাচ্ছিল মিঠুন। মোহনগঞ্জ-শ্রীপুর সড়কের গোয়ালকান্দা এলাকায় মোটরসাইকেলটি নিয়ন্ত্রণ হারিয়ে একটি বটগাছের সঙ্গে সজোরে ধাক্কা লাগে। এতে মোটরসাইকেলটি দুমড়েমুচড়ে যায় এবং আরোহী তিন কিশোর আহত হয়। পরে স্থানীয় লোকজন উদ্ধার করে তাদের উপজেলা স্বাস্থ্য কমপ্লেক্সে নেন। তবে মিঠুনের অবস্থার অবনতি হলে পরে তাঁকে রাজশাহী মেডিকেল কলেজ হাসপাতালে স্থানান্তর করা হয়। বাকি দুজনকে উপজেলা স্বাস্থ্য কমপ্লেক্সে চিকিৎসা দেওয়া হয়। চিকিৎসাধীন অবস্থায় আজ সকালে মিঠুন মারা যায়। প্রত্যক্ষদর্শীদের ভাষ্যমতে, মোটরসাইকেলটি বেপরোয়া গতিতে চলছিল। সামনে একটি গাড়িকে দেখে মোটরসাইকেল নিয়ন্ত্রণ হারিয়ে বটগাছের সঙ্গে ধাক্কা লাগে। নগরের রাজপাড়া থানার ভারপ্রাপ্ত কর্মকর্তা (ওসি) এ এস এম সিদ্দিকুর রহমান প্রথম আলোকে বলেন, এ ঘটনায় থানায় অপমৃত্যু মামলা হয়েছে। নিহত কিশোরের লাশ পরিবারের কাছে হস্তান্তর করা হয়েছে। ",Prothom Alo,https://www.prothomalo.com/bangladesh/district/wut2ffke6e
"মোটরসাইকেল নিয়ে ঘুরতে বেরিয়ে প্রাণ গেল এক বন্ধুর, হাসপাতালে ভর্তি দুজন","ঈদের দিন মোটরসাইকেল নিয়ে ঘুরতে বেরিয়েছিলেন তিন বন্ধু। এর মধ্যে বাসচাপায় এক বন্ধু নিহত হয়েছেন। ফরিদপুরের ভাঙ্গা পৌরসভার বাংলাদেশ প্রাণিসম্পদ গবেষণা ইনস্টিটিউটের ভাঙ্গা আঞ্চলিক কার্যালয়ের সামনে আজ শনিবার বিকেল সোয়া পাঁচটার দিকে এ দুর্ঘটনা ঘটে।নিহত ব্যক্তির নাম জুবায়ের হাসান (২০)। তিনি সদরপুর উপজেলার কৃষ্ণপুর ইউনিয়নের রামচন্দ্রপুর গ্রামের শহীদুল ইসলামের ছেলে ও ফরিদপুর শহরের সরকারি ইয়াছিন কলেজের দ্বাদশ শ্রেণির ছাত্র। এ দুর্ঘটনায় জুবায়েরের দুই বন্ধু গুরুতর আহত হয়েছেন। তাঁরা হলেন রামচন্দ্রপুর গ্রামের শহীদ শরীফের ছেলে ও কুষ্টিয়া ইসলামী বিশ্ববিদ্যালয়ের ছাত্র শিফাত শরীফ (২২) ও একই গ্রামের কালাম কাজীর ছেলে রনি কাজী (২২)। ভাঙ্গা হাইওয়ে পুলিশ ও কৃষ্ণপুর ইউনিয়ন পরিষদের ৬ নম্বর ওয়ার্ডের সদস্য ও রামচন্দ্রপুর গ্রামের বাসিন্দা কাজী আইয়ুব আলীর সঙ্গে কথা বলে জানা গেছে, আজ দুপুরে সদরপুরের রামচন্দ্রপুর গ্রামের বাড়ি থেকে একটি মোটরসাইকেল নিয়ে জুবায়ের, শিফাত ও রনি ভাঙ্গা এক্সপ্রেসওয়েতে ঘুরতে যাচ্ছিলেন। বিকেল সোয়া পাঁচটার দিকে এক্সপ্রেসওয়েতে ওঠার আধা কিলোমিটার আগে ঢাকা-বরিশাল মহাসড়কে বরিশাল থেকে আসা একটি বাস ওই মোটরসাইকেলটিকে চাপা দেয়। এতে জুবায়ের ঘটনাস্থলে নিহত হন। পরে স্থানীয় লোকজন আহত অন্য দুজনকে উদ্ধার করে ফরিদপুর বঙ্গবন্ধু শেখ মুজিব মেডিকেল কলেজ হাসপাতালে পাঠান। ভাঙ্গা হাইওয়ে পুলিশের ভারপ্রাপ্ত কর্মকর্তা তৈমুর ইসলাম বলেন, দুর্ঘটনার পর বাসটি দ্রুত ঘটনাস্থল থেকে পালিয়ে গেছে। তাই বাসটি আটক করা সম্ভব হয়নি। এ ব্যাপারে আইনগত ব্যবস্থা প্রক্রিয়াধীন।",Prothom Alo,https://www.prothomalo.com/bangladesh/district/u2xvwkoctr
বোনকে কাঠের সেতু দেখানো হলো না সেতুর,"ঈদের দিন ছোট বোন ও ভাতিজিকে কাঠের সেতু দেখানোর জন্য মোটরসাইকেল নিয়ে বেরিয়েছিলেন মাসুদ রানা সেতু (২১)। সঙ্গে নিয়েছিলেন বন্ধু সাহেদ হোসেনকে (২০)। তাঁদের কাঠের সেতু দেখা হয়নি। পথে মোটরসাইকেল থেকে ছিটকে পড়ে এক ইজিবাইকের ধাক্কায় প্রাণ হারিয়েছেন সেতু। ছোট বোন জিন্নাত রহমান বীথি (১৩) ও ভাতিজি মনিরা আক্তার (১৫) কোনোরকমে রক্ষা পেলেও গুরুতর আহত হয়েছেন বন্ধু সাহেদও। আজ শনিবার দুপুর সাড়ে ১২টার দিকে দিনাজপুরের নবাবগঞ্জ উপজেলার ৩ নম্বর গোলাপগঞ্জ ইউনিয়নের গরীবপাড়া জামে মসজিদের সামনে বিরামপুর-নবাবগঞ্জ সড়কে এ দুর্ঘটনা ঘটে। নিহত সেতু পাশের বিরামপুর উপজেলার জোতবানী গ্রামের জাহিদুল ইসলামের ছেলে। দুর্ঘটনায় গুরুতর আহত সাহেদ হোসেন একই গ্রামের সাইফুল ইসলামের ছেলে। সেতুর দাদা মশিউর রহমান ও পুলিশ সূত্রে জানা যায়, আজ সকালে দিনাজপুরের নবাবগঞ্জ উপজেলার বিনোদনস্পষ্ট আশুরার বিলে ঐতিহ্যবাহী বৃহৎ কাঠের সেতু দেখার জন্য সেতু তাঁর ছোট বোন বীথি, ভাতিজি মনিরা ও বন্ধু সাহেদকে নিয়ে একই মোটরসাইকেলে যাচ্ছিলেন। সেতু মোটরসাইকেল চালাচ্ছিলেন। পথে নবাবগঞ্জের গরীবপাড়া জামে মসজিদের সামনে পাকা সড়কে একটি মোটরসাইকেলকে অতিক্রম করার সময় ওই মোটরসাইকেলের সঙ্গে তাঁর মোটরসাইকেলের ধাক্কা লাগে। এতে তিনি নিয়ন্ত্রণ হারান এবং এ সময় নবাবগঞ্জ থেকে বিরামপুর শহরের দিকে যাওয়া একটি ইজিবাইকের সঙ্গে মুখোমুখি সংঘর্ষ হয়। মোটরসাইকেল থেকে চারজন ছিটকে পড়ে ইজিবাইকে ধাক্কা খেয়ে সেতু ও সাহেদ গুরুতর আহত হন। বীথি ও মনিরা সামান্য আহত হন। স্থানীয় লোকজন তাঁদের উদ্ধার করে বিরামপুর উপজেলা স্বাস্থ্য কমপ্লেক্সে নিলে সেখানকার চিকিৎসক সেতুকে মৃত ঘোষণা করেন। গুরুতর আহত সাহেদকে দিনাজপুর এম আব্দুর রহিম মেডিকেল কলেজ হাসপাতালে পাঠান চিকিৎসক। আশুরার বিলে ঐতিহ্যবাহী বৃহৎ কাঠের সেতু দেখার জন্য সেতু তাঁর ছোট বোন বীথি, ভাতিজি মনিরা ও বন্ধু সাহেদকে নিয়ে একই মোটরসাইকেলে যাচ্ছিলেন। বিরামপুর উপজেলা স্বাস্থ্য কমপ্লেক্সের জরুরি বিভাগের চিকিৎসক শাহরিয়ার পারভেজ প্রথম আলোকে বলেন, দুপুরে সড়ক দুর্ঘটনায় আহত চারজনের মধ্যে সেতুকে মৃত অবস্থায় উপজেলা স্বাস্থ্য কমপ্লেক্স আনা হয়। জিন্নাত রহমান বীথি ও মনিরা আক্তারকে প্রাথমিক চিকিৎসা দিয়ে ছেড়ে দেওয়া হয়েছে। আর সাহেদের অবস্থার অবনতি হওয়ায় উন্নত চিকিৎসার জন্য দিনাজপুর এম আব্দুর রহিম মেডিকেল কলেজ হাসপাতালে পাঠানো হয়েছে। বিরামপুর থানার ভারপ্রাপ্ত কর্মকর্তা (ওসি) সুমন কুমার মহন্ত বলেন, সড়ক দুর্ঘটনাটি নবাবগঞ্জ থানার মধ্যে ঘটেছে। নিহত তরুণের মরদেহ বিরামপুর উপজেলা স্বাস্থ্য কমপ্লেক্সে রয়েছে। এ বিষয়ে সেতুর পরিবার ও নবাবগঞ্জ থানাকে জানানো হয়েছে। মোটরসাইকেলটি নবাবগঞ্জ থানার পুলিশের হেফাজতে রয়েছে। নিহত তরুণের পরিবারের পক্ষ থেকে কোনো অভিযোগ না থাকায় মরদেহ পরিবারের কাছে হস্তান্তরের বিষয়টি প্রক্রিয়াধীন। ",Prothom Alo,https://www.prothomalo.com/bangladesh/district/3gyc82mx6m
কলমাকান্দায় দুটি মোটরসাইকেলের মুখোমুখি সংঘর্ষে ৩ তরুণ নিহত,"নেত্রকোনার কলমাকান্দায় দুটি মোটরসাইকেলের মুখোমুখি সংঘর্ষে তিন তরুণ নিহত হয়েছেন। এ সময় আরও তিনজন আহত হন। আজ শনিবার বেলা দেড়টার দিকে উপজেলার খারনৈ ইউনিয়নের সীমান্ত সড়কের বউ-বাজার এলাকায় এ দুর্ঘটনা ঘটে। নিহত তরুণেরা হলেন উপজেলার লেংগুরা ইউনিয়নের গোয়াতলা গ্রামের মো. শাহজাহানের ছেলে আবু বক্কর (১৯), একই গ্রামের মন্নাছ মিয়ার ছেলে মাসুদ মিয়া (১৮) এবং খারনৈ ইউনিয়নের গোবিন্দপুর গ্রামের ঈমান আলীর ছেলে সুমন মিয়া (২৩)। তাঁরা একই মোটরসাইকেলে আরোহী ছিলেন। আহত ব্যক্তিরা হলেন জুলহাস মিয়া (২০) ও রায়হান মিয়া (১৮), অপর একজনের নাম জানা যায়নি। আহত তিনজন অপর মোটরসাইকেলের আরোহী ছিলেন। তাঁদের বাড়ি কলমাকান্দারই বিভিন্ন গ্রামে। দুটি মোটরসাইকেলে থাকা ছয়জন সড়কে ছিটকে পড়েন। এর মধ্যে আবু বক্কর ও মাসুদ মিয়া ঘটনাস্থলেই মারা যান। স্বাস্থ্য কমপ্লেক্সে চিকিৎসক সুমন মিয়াকে মৃত ঘোষণা করেন। প্রত্যক্ষদর্শী ও পুলিশ সূত্রে জানা গেছে, দুপুরে ঈদের দিন ঘোরাঘুরি করতে একটি মোটরসাইকেলে করে আবু বক্করসহ তিন বন্ধু সীমান্ত এলাকার রাস্তা দিয়ে যাচ্ছিলেন। এ সময় বিপরীত দিক থেকে আসা আরেকটি মোটরসাইকেলের আরোহী ছিলেন জুলহাসসহ তিনজন। ওই দুই মোটরসাইকেলের মুখোমুখি সংঘর্ষ হয়। এতে দুটি মোটরসাইকেলে থাকা ছয়জন সড়কে ছিটকে পড়েন। এর মধ্যে আবু বক্কর ও মাসুদ মিয়া ঘটনাস্থলেই মারা যান। স্থানীয় লোকজন আহত অন্য চারজনকে উদ্ধার করে কলমাকান্দা উপজেলা স্বাস্থ্য কমপ্লেক্সে নিয়ে যান। পরে সেখানে জরুরি বিভাগের চিকিৎসক জয়ত্রী দেবনাথ সুমন মিয়াকে মৃত ঘোষণা করেন। অপর তিনজনকে ময়মনসিংহ মেডিকেল কলেজ হাসপাতালে স্থানান্তর করা হয়। কলমাকান্দা থানার ভারপ্রাপ্ত কর্মকর্তা (ওসি) আবুল কালাম বলেন, প্রত্যক্ষদর্শীরা জানিয়েছেন, ওই তরুণেরা দ্রুতগতিতে মোটরসাইকেল চালাচ্ছিলেন। এ কারণেই নিয়ন্ত্রণ হারিয়ে মুখোমুখি সংঘর্ষ হয়। ঘটনাস্থলে পুলিশ পাঠানো হয়েছে। পরবর্তী আইনি ব্যবস্থা প্রক্রিয়াধীন। ",Prothom Alo,https://www.prothomalo.com/bangladesh/district/c8ep6ek1wr
"এক মোটরসাইকেলে তিন বন্ধু, দুর্ঘটনায় প্রাণ গেল একজনের","একসঙ্গে ঈদের নামাজ পড়েছিল তিন বন্ধু। একে অপরের বাড়িতে দাওয়াতও খেয়েছিল তারা। দুপুরে দাওয়াত খেতে দুই বন্ধুকে সঙ্গে নিয়ে নাজমুল যায় তার ফুফুর বাড়িতে। দাওয়াত খাওয়া শেষে বাড়ি ফেরার পথে মোটরসাইকেল দুর্ঘটনায় আহত হয় তিন বন্ধু। পরে মো. নাজমুল হাওলাদার (১৫) নামের একজন মারা যায়।মাদারীপুরের শিবচর উপজেলার দ্বিতীয়খণ্ড ইউনিয়নের জিনারগেট এলাকায় আজ শনিবার বেলা আড়াইটার দিকে এ দুর্ঘটনা ঘটে।নিহত নাজমুল হাওলাদার উপজেলার কাদিরপুর এলাকার সৌদিপ্রবাসী নান্দু হাওলাদারের ছেলে। নাজমুল কাদিরপুর উচ্চবিদ্যালয়ের দশম শ্রেণির শিক্ষার্থী ছিল। দুর্ঘটনায় আহত ব্যক্তিরা হলো নাজমুলের বন্ধু জাহিদ হোসেন (১৫) ও মো. আকরাম (১৫)। এলাকার কয়েকজন বাসিন্দা ও পুলিশ সূত্রে জানা যায়, বেলা একটার দিকে নাজমুল মোটরসাইকেল নিয়ে তার ফুফুর বাড়ি উত্তর বহেরাতলা ইউনিয়নের যাদুয়ারচর যান। নাজমুলের মোটরসাইকেলে সঙ্গী ছিল তার বন্ধু জাহিদ ও আকরাম। ফুফুর বাড়িতে দুপুরে খাবার খেয়ে মোটরসাইকেলে করে তারা নিজ গ্রাম কাদিরপুর এলাকায় ফিরছিল। নাজমুলের মোটরসাইকেলটি দ্বিতীয়খণ্ড ইউনিয়নের জিনারগেট এলাকায় এলে নিয়ন্ত্রণ হারায়। পরে সড়কের মাইলফলক পিলারের সঙ্গে সজোরে ধাক্কা খেয়ে মোটরসাইকেলটি খাদে পড়ে যায়। এতে গুরুতর আহত হয় নাজমুল ও তার দুই বন্ধু। পরে স্থানীয় লোকজন গুরুতর অবস্থায় তাদের উদ্ধার করে শিবচর উপজেলা স্বাস্থ্য কমপ্লেক্সে নিয়ে গেলে চিকিৎসক নাজমুলকে মৃত ঘোষণা করেন। আহত জাহিদ ও আকরামকে গুরুতর অবস্থায় হাসপাতালে ভর্তি করা হয়েছে। শিবচর উপজেলা স্বাস্থ্য কমপ্লেক্সের চিকিৎসা কর্মকর্তা মিঠুন বিশ্বাস বলেন, মোটরসাইকেল দুর্ঘটনায় তিনজনকে হাসপাতালে আনা হয়। নাজমুল নামের একজনকে হাসপাতালে আনার আগেই তার মৃত্যু হয়েছে। অপর দুজনকে চিকিৎসা দেওয়া হচ্ছে। নিহত ওই মোটরসাইকেল আরোহী মাথায় প্রচণ্ড আঘাত পাওয়ায় তার মৃত্যু হয়।নাজমুল হাওলাদারের প্রতিবেশী মেহেদী হাসান বলেন, ‘নাজমুল, জাহিদ ও আকরাম ওরা তিনজন একসঙ্গে থাকত। আজ ঈদের নামাজও একসঙ্গে পড়েছে। দুপুরে শুনি নাজমুল দুর্ঘটনায় মারা গেছে। নাজমুলের মৃত্যু আমরা কেউ মানতে পারছি না। নাজমুলের মা তাঁর সন্তানের মৃত্যুর খবর পাওয়ার পর থেকে পাগলের মতো করছেন। পুরো ঈদের আনন্দটা আমাদের মাটি হয়ে গেল।’ এ ব্যাপারে শিবচর থানার উপপরিদর্শক (এসআই) মো. জাহিদ হোসেন প্রথম আলোকে বলেন, ‘মোটরসাইকেলটি দ্রুতগতিতে চলছিল। এ ছাড়া এক মোটরসাইকেলে তিনজনই কিশোর আরোহী ছিল। তিন আরোহীর কারও মাথায় হেলমেট ছিল না। প্রাথমিকভাবে ধারণা করছি, নাজমুল মোটরসাইকেলটি চালাচ্ছিল। মোটরসাইকেলটির প্রচণ্ড গতি থাকায় নিয়ন্ত্রণ হারিয়ে সড়কের গাইডওয়াল ও মাইলফলকের পিলার ভেঙে ১০ থেকে ১৫ ফুট নিচে পড়ে যায়। সড়ক থেকে নিচে পড়ায় তারা তিনজনই মাথায় আঘাত পায়। হাসপাতালে আনার পর নাজমুল মারা গেছে। অপর দুজনের চিকিৎসা চলছে। তারা শঙ্কামুক্ত নয়।’",Prothom Alo,https://www.prothomalo.com/bangladesh/district/7nwvic8cg4
যশোরে ইজিবাইকের ধাক্কায় প্রাণ গেল মোটরসাইকেল আরোহীর,"যশোরের বাঘারপাড়া উপজেলায় ব্যাটারিচালিত ইজিবাইকের ধাক্কায় মোটরসাইকেল আরোহী এক তরুণ নিহত হয়েছেন। আজ শনিবার বেলা ১১টার দিকে উপজেলার ছাতিয়ানতলা এলাকায় যশোর-নড়াইল আঞ্চলিক মহাসড়কে এ দুর্ঘটনা ঘটে। পরে তাঁকে হাসপাতালে নেওয়া হলে চিকিৎসক মৃত ঘোষণা করেন।নিহত তরুণের নাম আল আমিন (১৯)। তিনি বাঘারপাড়া উপজেলার দোহাকুলা গ্রামের ফরিদুল কবিরের ছেলে। আল আমিন এ বছর বাঘারপাড়া ডিগ্রি কলেজ থেকে এইচএসসি পাস করেন। তিনি বিশ্ববিদ্যালয়ে ভর্তির পরীক্ষার জন্য প্রস্তুতি নিচ্ছিলেন। প্রত্যক্ষদর্শীর বরাত দিয়ে পুলিশ জানায়, আজ সকালে আল আমিন ঈদের নামাজ আদায় করেন। এরপর তিনি মোটরসাইকেলে করে বড় ভাইকে নিয়ে উপজেলার ছাতিয়ানতলা বাজারে যান। সেখানে বড় ভাইকে পৌঁছে দিয়ে মোটরসাইকেল চালিয়ে যশোর-নড়াইল আঞ্চলিক মহাসড়ক দিয়ে বাড়ি ফিরছিলেন। বেলা ১১টার দিকে দিকে তিনি ছাতিয়ানতলা এলাকার কে পি ইটভাটার সামনে মোড় ঘুরাতে গেলে একটি ইজিবাইক ওই মোটরসাইকেলকে ধাক্কা দেয়। এতে আল আমিন মহাসড়কের ওপর ছিটকে পড়ে গুরুতর আহত হন। পরে স্থানীয় লোকজন তাঁকে উদ্ধার করে বেলা ১১টা ৫৫ মিনিটে যশোর ২৫০ শয্যাবিশিষ্ট জেনারেল হাসপাতালে নিয়ে গেলে সেখানকার জরুরি বিভাগের চিকিৎসক মৃত ঘোষণা করেন।হাসপাতালের জরুরি বিভাগের চিকিৎসক শুভাশীষ রায় বলেন, হাসপাতালে নিয়ে আসার আগেই ওই তরুণের মৃত্যু হয়েছে। যশোর কোতোয়ালি থানার উপপরিদর্শক (এসআই) তুহিন বাওয়ালি বলেন, ইজিবাইকের সঙ্গে মোটরসাইকেলের ধাক্কায় আল আমিন নামের এক তরুণের মৃত্যু হয়েছে। এ ব্যাপারে আইনানুগ ব্যবস্থা প্রক্রিয়াধীন।",Prothom Alo,https://www.prothomalo.com/bangladesh/district/6yligvp7py
"মোটরসাইকেল দুর্ঘটনায় প্রাণ গেল কলেজছাত্রের, ঈদগাহে অনুষ্ঠিত হলো জানাজা","পিরোজপুরের কাউখালীতে মোটরসাইকেল দুর্ঘটনায় মেহেদী হাসান শিকদার (২২) নামে এক কলেজছাত্র নিহত হয়েছেন। গতকাল শুক্রবার নেছারাবাদ উপজেলার রোঙ্গাকাঠি সরকারি প্রাথমিক বিদ্যালয়ের সামনে এ দুর্ঘটনা ঘটে। পরে গুরুতর আহত অবস্থায় মেহেদীকে উদ্ধার করে বরিশালের শের-ই-বাংলা মেডিকেল কলেজ হাসপাতালে নেওয়ার পথে তাঁর মৃত্যু হয়।মেহেদী হাসান কাউখালী উপজেলার হোগলা গ্রামের কামরুল শিকদারের ছেলে। তিনি কাউখালী সরকারি কলেজের স্নাতক (সম্মান) দ্বিতীয় বর্ষের ছাত্র ছিলেন। আজ শনিবার সকালে বাড়ির পাশে হোগলা ইবতেদায়ি ফোরকানিয়া মাদ্রাসা ঈদগাহে মেহেদির ঈদের নামাজ পড়ার কথা ছিল। সকালে সেই ঈদগাহে মেহেদির জানাজা অনুষ্ঠিত হয়। এ দুর্ঘটনায় মেহেদীর বন্ধু শাওন গুরুতর আহত হয়েছেন। তিনি বর্তমানে ঢাকা মেডিকেল কলেজ হাসপাতালে চিকিৎসাধীন।  পুলিশ ও পরিবারের লোকজনের সঙ্গে কথা বলে জানা গেছে, গতকাল বিকেলে মেহেদি নিজের মোটরসাইকেল নিয়ে বের হন। এরপর তাঁরা তিনটি মোটরসাইকেলে কয়েকজন বন্ধু নেছারাবাদ উপজেলার রোঙ্গাকাঠি গ্রামে যাচ্ছিলেন। রোঙ্গাকাঠি সরকারি প্রাথমিক বিদ্যালয় এলাকা অতিক্রমের সময় মেহেদী নিয়ন্ত্রণ হারালে মোটরসাইকেলটি সড়কের পাশের পড়ে যায়। এতে মেহেদী ও তাঁর বন্ধু শাওন আহত হন। পরে স্থানীয় লোকজন আহত দুজনকে উদ্ধার করে বরিশালের শের-ই-বাংলা মেডিকেল কলেজ হাসপাতালে নিতে গেলে পথে মেহেদীর মৃত্যু হয়। এদিকে প্রথমে শাওনকে শের-ই-বাংলা মেডিকেল কলেজ হাসপাতালে ভর্তি করা হয়। পরে তাঁকে উন্নত চিকিৎসার আজ সকালে ঢাকা মেডিকেল কলেজ হাসপাতালে স্থানান্তর করা হয়।  মেহেদীর মামাতো ভাই বেতকা গোয়ালতা সরকারি প্রাথমিক বিদ্যালয়ের সহকারী শিক্ষক আবু হানিফ বলেন, মেহেদী ঈদ উপলক্ষে তাঁর বন্ধুদের সঙ্গে দেখা করতে বেরিয়েছিলেন। তাঁর মৃত্যুতে পরিবারটির ঈদের আনন্দ মাটি হয়ে গেছে। আজ বাড়ির পাশের ঈদগাহে মেহেদীর ঈদের নামাজ পড়ার কথা ছিল। সেখানেই ঈদের নামাজের পর তাঁর জানাজা হয়েছে।কাউখালী থানার ভারপ্রাপ্ত কর্মকর্তা (ওসি) মো. জাকারিয়া প্রথম আলোকে বলেন, নিহত মেহেদীর পরিবারের আবেদনের পরিপ্রেক্ষিতে লাশ ময়নাতদন্ত ছাড়াই স্বজনদের কাছে হস্তান্তর করা হয়েছে।",Prothom Alo,https://www.prothomalo.com/bangladesh/district/pnnptqxpm7
কেনাকাটা করলেও ঈদ করা হলো না দুই ভাইসহ তিনজনের,"ঈদের জন্য কেনাকাটা করলেও ঈদ করা হলো না দুই ভাইসহ তিনজনের। পৃথক সড়ক দুর্ঘটনায় তাদের মৃত্যু হয়েছে। গতকাল শুক্রবার রাতে সাতক্ষীরা-খুলনা মহাসড়কের সাতক্ষীরার তালা উপজেলার খলিশখালীর হাজরাপাড়া ও নোয়াপাড়া নামক স্থানে এসব দুর্ঘটনা ঘটে।নিহত দুই ভাইয়ের নাম ইমরান হোসেন (১৯) ও রিফাত হোসেন (১৬)। তাঁরা সাতক্ষীরার তালা উপজেলা মাগুরা গ্রামের আসাদ মোড়লের ছেলে। অপরজনের নাম শেখ শাহিন (২৬)। তিনি তালা উপজেলার ধলবাড়িয়া এলাকার আবদুল বারিক শেখের ছেলে।হাজরাপাড়া এলাকায় দুর্ঘটনায় দুজনের নিহতের বিষয়টি প্রথম আলোকে জানিয়েছেন মাগুরা ইউনিয়ন পরিষদের চেয়ারম্যান গণেশ চন্দ্র দেবনাথ। এ দুর্ঘটনায় আহত হয়েছেন হাজরাপাড়ায় দুর্ঘটনায় আহত সুজন গাজী (২৫)। তালা স্বাস্থ্য কমপ্লেক্সে চিকিৎসা নিয়েছেন তিনি। সুজন বলেন, সাতক্ষীরা থেকে ঈদের কেনাকাটা শেষে গতকাল রাত ৯টার দিকে তিনি আরও দুজনের সঙ্গে মোটরসাইকেলে করে বাড়ি ফিরছিলেন। হাজরাপাড়ায় পৌঁছালে বিপরীত দিক থেকে আসা একটি মাইক্রোবাস তাঁদের মোটরসাইকেলকে ধাক্কা দেয়। এ ঘটনায় তিনিসহ ইমরান হোসেন ও রিফাত হোসেন গুরুতর আহত হন। পরে স্থানীয় লোকজন তাঁদের উদ্ধার করে খুলনা মেডিকেল কলেজ হাসপাতালে নিয়ে যান। সেখানে চিকিৎসাধীন অবস্থায় দিবাগত রাত ১২টার দিকে ইমরানে মৃত্যু হয়। তাঁর ভাই রিফাতকে উন্নত চিকিৎসার জন্য ঢাকায় নেওয়ার পথে রাত তিনটার দিকে তাঁর মৃত্যু হয়।নোয়াপাড়া নামক স্থানে অপর দুর্ঘটনায় মৃত্যু হয় শেখ শাহিনের। ঢাকায় একটি তৈরি পোশাক কারখানায় চাকরি করতেন তিনি। মাস চারেক আগে বিয়ে করেন শাহিন। প্রতিবেশী শেখ আলামিন জানান, ঈদের ছুটিতে বাড়িতে বেড়াতে এসেছিলেন শাহিন। গতকাল সন্ধ্যায় স্থানীয় মির্জাপুর বাজারে ঈদের কেনাকাটা শেষে মোটরভ্যানে করে বাড়িতে ফিরছিলেন। পথিমধ্যে নোয়াপাড়া বাজারে এলে দ্রুতগামী একটি মোটরসাইকেল ভ্যানটিকে পেছন থেকে ধাক্কা দেয়। এতে শাহিন ছিটকে পড়ে গুরুতর আহত হন। স্থানীয় কয়েকজন শাহিনকে উদ্ধার করে পার্শ্ববর্তী ক্লিনিকে ভর্তি করেন। অবস্থার অবনতি হলে খুলনায় নিয়ে যাওয়ার পথে তাঁর মৃত্যু হয়। দুটি দুর্ঘটনায় তিনজনের মৃত্যুর বিষয়টি প্রথম আলোকে নিশ্চিত করেন তালা থানার ভারপ্রাপ্ত কর্মকর্তা (ওসি) চৌধুরী রেজাউল করিম। তিনি জানান, খুলনা মেডিকেল কলেজ হাসপাতালে মারা যাওয়া ইমরান হোসেনের মরদেহ আজ দুপুর একটা পর্যন্ত সাতক্ষীরা এসে পৌঁছায়নি। ঢাকায় নিয়ে যাওয়ার পথে মারা যাওয়া রিফাত হোসেন মরদেহ নিয়ে আসা হয়েছে বাড়িতে। অন্য শেখ শাহিনের মরদেহটিও পরিবারের কাছে পৌঁছায়নি।",Prothom Alo,https://www.prothomalo.com/bangladesh/district/ba5gput2jr
হাতিরঝিলে বাসচাপায় স্কুলছাত্রের মৃত্যু,"রাজধানীর হাতিরঝিল এলাকায় বাসচাপায় দশম শ্রেণির স্কুলছাত্র মারা গেছে। তার নাম মেহেদী হাসান (১৭)। আজ শনিবার বেলা ১১টার দিকে এ ঘটনা ঘটে। ময়নাতদন্তের জন্য তাঁর মরদেহ রাখা হয়েছে ঢাকা মেডিকেল কলেজ হাসপাতালের মর্গে। প্রথম আলোকে এ তথ্য নিশ্চিত করেছেন হাতিরঝিল থানার উপপরিদর্শক (এসআই) সুজন দেব। সুজন দেব বলেন, আজ বেলা ১১টার দিকে হাতিরঝিল থানাধীন রামপুরার টিভি সেন্টারের বিপরীতে যাত্রীবাহী একটি বাস মোটরসাইকেলকে ধাক্কা দেয়। পরে ছিটকে পড়ে মোটরসাইকেলের আরোহী মেহেদী গুরুতর জখম হয়। পরে তাকে উদ্ধার করে ঢাকা মেডিকেল কলেজ হাসপাতালে নিয়ে আসা হলে চিকিৎসক মৃত ঘোষণা করেন। মেহেদীর গ্রামের বাড়ি শরীয়তপুরের নড়িয়া উপজেলায়। তার বাবার নাম আবুল কাশেম। পেশায় তিনি একজন ব্যবসায়ী। রামপুরা এলাকায় মা–বাবার সঙ্গে থাকতেন মেহেদী।এসআই সুজন দেব বলেন, বাসটি জব্দ করা হয়েছে। তবে চালক পলাতক।",Prothom Alo,https://www.prothomalo.com/bangladesh/capital/o1xr15huvl
মতিঝিলে ট্রাকের ধাক্কায় তরুণী নিহত,"রাজধানীর মতিঝিলে ট্রাকের ধাক্কায় মোটরসাইকেল আরোহী এক তরুণী নিহত হয়েছেন। শুক্রবার রাত ৯ টার দিকে মেয়র মোহাম্মদ হানিফ উড়ালসড়কের পাশে এই দুর্ঘটনা ঘটে। নিহত তরুণীর নাম নওসিন আক্তার (২১)। প্রথম আলোকে এসব তথ্য নিশ্চিত করেছেন মতিঝিল থানার উপপরিদর্শক (এসআই) মীর মোহাম্মদ মোজাহারুল।  এই দুর্ঘটনায় মোটরসাইকেলের চালক আহত হয়েছেন। নওসিনের লাশ ময়নাতদন্তের জন্য ঢাকা মেডিকেল কলেজ হাসপাতালের মর্গে পাঠানো হয়।এসআই মোজাহারুল বলেন, নওসিন খিলগাঁওয়ে পরিবারের সঙ্গে বসবাস করতেন। তিনি তাঁর পরিচিত রাহাদ হোসেনের মোটরসাইকেলে করে ওয়ারী যাচ্ছিলেন। মোটরসাইকেলটি মেয়র মোহাম্মদ হানিফ উড়ালসড়কের কাছ দিয়ে যাওয়ার সময় একটি ট্রাক ধাক্কা দেয়। মোজাহারুল বলেন, ট্রাকের ধাক্কায় নওসিন ও রাহাদ সড়কে ছিটকে পড়ে আহত হন। ঢাকা মেডিকেল কলেজ হাসপাতালে নেওয়া হলে কর্তব্যরত চিকিৎসক নওসিনকে মৃত ঘোষণা করেন।",Prothom Alo,https://www.prothomalo.com/bangladesh/capital/pjyeo5vxu9
ঢাকা–রংপুর মহাসড়কের গোবিন্দগঞ্জে বাসের ধাক্কায় অটোরিকশার ৪ যাত্রী নিহত,"গাইবান্ধার গোবিন্দগঞ্জে যাত্রীবাহী বাসের ধাক্কায় সিএনজিচালিত অটোরিকশার চার যাত্রী নিহত হয়েছেন। আজ শুক্রবার বিকেল চারটার দিকে উপজেলা শহরের অদূরে বালুয়া তালতলা এলাকায় ঢাকা–রংপুর মহাসড়কে এই দুর্ঘটনা ঘটে। নিহত ব্যক্তিদের মধ্যে দুজনের পরিচয় জানা গেছে। তাঁরা হলেন পলাশবাড়ী উপজেলার হোসেনপুর ইউনিয়নের শ্রীকলা গ্রামের এনামুল হকের ছেলে রোহান মিয়া (২০) এবং একই গ্রামের আবু বকরের ছেলে ইদ্রিস আলী (২৪)। বাকি দুজনের নাম-পরিচয় জানার চেষ্টা চলছে। ঘটনাস্থলেই চারজন নিহত হন। কোমরপুর এলাকায় বাসটি আটক করেন জনতা। পুলিশ জানায়, ঢাকা থেকে রংপুরগামী বাসটি বিকেল চারটার দিকে গোবিন্দগঞ্জে শহরের তালতলা এলাকায় একটি সিএনজিচালিত অটোরিকশাকে মুখোমুখি ধাক্কা দেয়। এতে অটোরিকশার যাত্রীরা সড়কে ছিটকে পড়েন। ঘটনাস্থলেই চারজন নিহত হন। কোমরপুর এলাকায় বাসটি আটক করেন জনতা। গোবিন্দগঞ্জ থানার ভারপ্রাপ্ত কর্মকর্তা ইজার উদ্দিন মুঠোফোনে বলেন, সিএনজিচালিত অটোরিকশাটি দুমড়েমুচড়ে গেছে। নিহতদের পরিচয় জানার চেষ্টা চলছে। ",Prothom Alo,https://www.prothomalo.com/bangladesh/district/mc9se3jgca
"নরসিংদীতে দুই বাসের মুখোমুখি সংঘর্ষে শ্রমিক নিহত, আহত ২৫","নরসিংদীর শিবপুরে দুই বাসের মুখোমুখি সংঘর্ষে একজন তরুণ নিহত হয়েছেন। এই ঘটনায় আহত হয়েছেন আরও অন্তত ২৫ জন। এর মধ্যে চারজনের অবস্থা গুরুতর বলে জানিয়েছেন চিকিৎসকেরা। আজ শুক্রবার সকাল নয়টার দিকে ঢাকা-সিলেট মহাসড়কের কারারচর এলাকার একটি স্পিনিং মিলের সামনে এ দুর্ঘটনা ঘটে।নিহত তরুণের নাম মনির হোসেন (২২)। তিনি কিশোরগঞ্জ সদর উপজেলার দুলাল হোসেনের ছেলে। নিহত মনির হোসেন নারায়ণগঞ্জের গাউসিয়া এলাকার একটি পোশাক কারখানার শ্রমিক ছিলেন। হাইওয়ে পুলিশ ও ফায়ার সার্ভিস বলছে, আজ সকালে নারায়ণগঞ্জের ভূলতা-গাউছিয়া থেকে শ্রমিকবাহী একটি মিনিবাস কিশোরগঞ্জের দিকে যাচ্ছিল। অন্যদিকে সিলেট থেকে যাত্রীবাহী একটি বাস রাজধানী ঢাকার দিকে যাচ্ছিল। সকাল নয়টার দিকে ঢাকা-সিলেট মহাসড়কের কারারচর এলাকার বৈশাখী স্পিনিং মিলের সামনে পৌঁছালে ওই বাস ও মিনিবাসের মধ্যে মুখোমুখি সংঘর্ষের ঘটনা ঘটে। এ সময় পেছন থেকে মুরগিবাহী একটি মিনিট্রাকও মিনিবাসটিকে ধাক্কা দেয়।এতে শ্রমিকবাহী মিনিবাসটির সামনের ও পেছনের অংশ দুমড়েমুচড়ে গিয়ে অন্তত ২৬ জন আহত হন। উপস্থিত স্থানীয় লোকজন ও ফায়ার সার্ভিসের সদস্যরা ঘটনাস্থল থেকে আহত সব শ্রমিককে উদ্ধার করে ১০০ শয্যাবিশিষ্ট নরসিংদী জেলা হাসপাতালে পাঠান। হাসপাতালটির জরুরি বিভাগের চিকিৎসক মনির হোসেনকে মৃত ঘোষণা করেন। নরসিংদী জেলা হাসপাতালের তত্ত্বাবধায়ক এ এন এম মিজানুর রহমান বলেন, দুর্ঘটনার শিকার মনির হোসেনকে নিহত অবস্থায় হাসপাতালে আনা হয়েছিল। তাঁর লাশ ময়নাতদন্তের জন্য নরসিংদী সদর হাসপাতালের মর্গে পাঠানো হয়েছে। আহত ব্যক্তিদের মধ্যে চারজনের অবস্থা গুরুতর বিবেচনায় তাঁদের ঢাকা মেডিকেল কলেজ হাসপাতালে স্থানান্তর করা হয়েছে। বাকিদের প্রাথমিক চিকিৎসা দিয়ে ছেড়ে দেওয়া হয়েছে।জানতে চাইলে ইটাখোলা হাইওয়ে পুলিশ ফাঁড়ির উপপরিদর্শক মো. কবির হোসেন জানান, নিহত শ্রমিকের লাশ ময়নাতদন্ত শেষে স্বজনদের কাছে হস্তান্তর করা হয়েছে। দুর্ঘটনাস্থল থেকে গাড়ি দুটি জব্দ করে পুলিশ ফাঁড়িতে নিয়ে আসা হয়েছে। এ ঘটনায় মামলা প্রক্রিয়াধীন।",Prothom Alo,https://www.prothomalo.com/bangladesh/district/rwk36r9926
"মুখোমুখি সংঘর্ষের পর বাস দুটি খাদে, দুজন নিহত","চট্টগ্রামের পটিয়ায় যাত্রীবাহী দুটি বাসের মুখোমুখি সংঘর্ষের ঘটনা ঘটেছে। আজ শুক্রবার সকাল সাড়ে আটটার দিকে চট্টগ্রাম-কক্সবাজার মহাসড়কের পটিয়া মনসা হাসপাতালের সামনে এ দুর্ঘটনা ঘটে। এ সময় বাস দুটি খাদে পড়ে যায়। এতে ২ জন যাত্রী নিহত; নারী-পুরুষ, শিশুসহ অন্তত ১৩ যাত্রী আহত হয়েছেন। নিহত ব্যক্তিরা হলেন আবদুল হামিদ (৩২) ও শাহীদা (২৮)। তবে তাঁদের পুরো ঠিকানা পাওয়া যায়নি। আহত ব্যক্তিদের মধ্যে ৭ জনকে চট্টগ্রাম মেডিকেল কলেজ (চমেক) হাসপাতালে ভর্তি করা হয়েছে। পটিয়া হাইওয়ে থানার ভারপ্রাপ্ত কর্মকর্তা (ওসি) স্নেহাংশু বিকাশ সরকার প্রথম আলোকে বলেন, সকাল সাড়ে আটটার দিকে চট্টগ্রামমুখী হানিফ পরিবহনের একটি যাত্রীবাহী বাসের সঙ্গে কক্সবাজারমুখী নবির ট্রাভেলসের একটি বাসের মুখোমুখি সংঘর্ষের ঘটনা ঘটে। এতে বাস দুটি খাদে পড়ে যায়। এতে বাসের অন্তত ১৫ যাত্রী আহত হন। পটিয়া ফায়ার সার্ভিসের দল খবর পেয়ে ঘটনাস্থল থেকে আহত ৭ জনকে পটিয়া উপজেলা স্বাস্থ্য কমপ্লেক্সে ভর্তি করে। বাকি ৮ জনকে স্থানীয় লোকজন উদ্ধার করে চট্টগ্রাম মেডিকেল কলেজ হাসপাতালে পাঠান। চমেক পুলিশ ফাঁড়ি সূত্রে জানায়, আজ সকাল সাড়ে ১০টার দিকে গুরুতর আহত অবস্থায় আনিস নামের এক মাইক্রোবাসচালক আটজনকে চট্টগ্রাম মেডিকেল কলেজ হাসপাতালে ভর্তি করেন। এ সময় কর্তব্যরত চিকিৎসক শাহীদা ও আবদুল হামিদ নামের দুজনকে মৃত ঘোষণা করেন। বাকিদের মধ্যে আশিকা (২৫), ফোরকান উদ্দিন (২৭), মোহাম্মদ আরিফ (২২), এনামুল হক (২৭), ইকা মনি (৩) ও আবুল কালাম (৫২) এই কজনকে তিনটি ওয়ার্ডে ভর্তি করা হয়েছে। পটিয়া উপজেলা স্বাস্থ্য কমপ্লেক্সে সূত্র জানায়, মনসা এলাকায় বাস দুর্ঘটনার ঘটনায় সকাল ১০টার দিকে প্রথমে পাঁচজন, পরে আরও দুজনসহ সাতজনকে স্বাস্থ্য কমপ্লেক্সের জরুরি বিভাগে আনা হয়। তাঁদের মধ্যে রহিম উল্লাহ (১৮) নামের বাঁশখালী উপজেলার এক বাসিন্দাকে উন্নত চিকিৎসার জন্য চট্টগ্রাম মেডিকেল কলেজ হাসপাতালে পাঠানো হয়েছে। বাকিদের প্রাথমিক চিকিৎসার দিয়ে ছেড়ে দেওয়া হয়েছে। ",Prothom Alo,https://www.prothomalo.com/bangladesh/district/pdh1cnv43m
"নোয়াখালীতে বাসের চাপায় অটোরিকশার চালক নিহত, আহত ৫","নোয়াখালীর বেগমগঞ্জ উপজেলায় বেপরোয়া গতির বাসের চাপায় সিএনজিচালিত অটোরিকশার চালক নিহত হয়েছেন। এ ঘটনায় আরও পাঁচজন আহত হয়েছেন। আজ শুক্রবার সকাল নয়টার দিকে উপজেলার চৌমুহনী পৌরসভার চৌরাস্তা এলাকার ঢাকা হোটেলের সামনের সড়কে এ দুর্ঘটনা ঘটে।নিহত ব্যক্তির নাম মো. শাহ আলম। তিনি উপজেলার একলাশপুর ইউনিয়নের দরবেশপুর গ্রামের মৃত কুদ্দুস মিয়ার ছেলে। পুলিশ ও স্থানীয় সূত্রে জানা গেছে, আজ সকালে চট্টগ্রামগামী যাত্রীবাহী ‘শাহী বাস’ দ্রুতগতিতে চৌমুহনী পৌরসভার চৌরাস্তা এলাকার ঢাকা হোটেলের সামনের সড়ক অতিক্রম করছিল। এ সময় বিপরীত দিক থেকে আসা দুটি অটোরিকশাকে যাত্রীবাহী বাসটি চাপা দেয়। এতে একটি অটোরিকশার চালক শাহ আলমসহ ছয়জন গুরুতর আহত হন। পরে তাঁদের উদ্ধার করে উপজেলা স্বাস্থ্য কমপ্লেক্সে নেওয়া হলে চিকিৎসক শাহ আলমকে মৃত ঘোষণা করেন। জানতে চাইলে লক্ষ্মীপুরের চন্দ্রগঞ্জ হাইওয়ে থানার উপপরিদর্শক (এসআই) আমিনুল ইসলাম প্রথম আলোকে বলেন, দুর্ঘটনার পর বাসের চালক পালিয়ে গেছেন। পরে দুর্ঘটনাকবলিত বাস ও অটোরিকশা জব্দ করে থানায় নেওয়া হয়েছে। নিহত ব্যক্তির পরিবারের আবেদনের পরিপ্রেক্ষিতে ময়নাতদন্ত ছাড়াই লাশ দাফনের জন্য স্বজনদের কাছে হস্তান্তর করা হয়েছে। এ ঘটনায় লিখিত অভিযোগ দিলে পরবর্তী সময়ে আইনগত ব্যবস্থা নেওয়া হবে।",Prothom Alo,https://www.prothomalo.com/bangladesh/district/kk22y6vxvp
নেত্রকোনায় বাসচাপায় অটোরিকশার দুই যাত্রী নিহত,"নেত্রকোনায় বাসের চাপায় ব্যাটারিচালিত অটোরিকশার দুই যাত্রী নিহত হয়েছেন। আজ শুক্রবার সকাল সাড়ে সাতটার দিকে নেত্রকোনা-ময়মনসিংহ মহাসড়কের গোহালাকান্দা এলাকায় এ ঘটনা ঘটে। এ সময় অটোরিকশার চালকসহ আরও চারজন আহত হয়েছেন। তাঁদের ময়মনসিংহ মেডিকেল কলেজ হাসপাতালে ভর্তি করা হয়েছে।নিহত ব্যক্তিরা হলেন পূর্বধলার ইসবপুর গ্রামের হেলাল উদ্দিনের ছেলে শাকিব মিয়া (২৫) ও শাহবাজপুর গ্রামের মৃত অবনীকান্ত দেবনাথের ছেলে নিরঞ্জন দেবনাথ (৩৬)। আহত ব্যক্তিরা হলেন বুগী গ্রামের আবদুর গফুরের ছেলে অটোরিকশাচালক আমান উল্লাহ (২৪), আলীপুর গ্রামের আবদুর হেকিমের ছেলে আকসামুল মিয়া (২৮), বরুনা গ্রামের ফারুক আহমেদ (৩২) ও নওপাই গ্রামের আকিব মিয়া (৩৫)। স্থানীয় বাসিন্দা ও পুলিশ সূত্রে জানা গেছে, আজ শুক্রবার সকাল সাড়ে সাতটার দিকে শ্যামগঞ্জ বাজার থেকে একটি অটোরিকশা যাত্রী নিয়ে নেত্রকোনার দিকে রওনা হয়। নেত্রকোনা-ময়মনসিংহ মহাসড়কের গোহালাকান্দা এলাকায় পৌঁছালে বিপরীত দিক থেকে আসা একটি বাস অটোরিকশাটিকে চাপা দেয়। এ সময় ঘটনাস্থলে শাকিব ও নিরঞ্জনের মৃত্যু হয়। চালকসহ আহত হন আরও চারজন।পূর্বধলা থানার ভারপ্রাপ্ত কর্মকর্তা (ওসি) মো. সাইফুল ইসলাম বলেন, বাসটি জব্দসহ চালককে আটকের চেষ্টা চলছে। নিহত ব্যক্তিদের মরদেহ উদ্ধার করে নেত্রকোনা আধুনিক সদর হাসপাতালের মর্গে রাখা হয়েছে। এ নিয়ে এখন পর্যন্ত মামলা হয়নি।",Prothom Alo,https://www.prothomalo.com/bangladesh/district/mf191oy74l
সৌদি আরবে সড়ক দুর্ঘটনায় ৯ ওমরাহ যাত্রী নিহত,"সৌদি আরবে সড়ক দুর্ঘটনায় অন্তত ৯ ওমরাহ যাত্রী নিহত হয়েছেন। তাঁরা সবাই পাকিস্তানের নাগরিক। তাঁদের মধ্যে নারী এবং শিশুও রয়েছে।ওমরাহ পালন শেষে মদিনা থেকে রিয়াদে ফিরছিলেন পাকিস্তানি ওই নাগরিকেরা। এতে ৯ পাকিস্তানি নিহত এবং আরও অন্তত ২৯ জন আহত হয়েছেন। আহত ব্যক্তিদের মধ্যে পাঁচ পাকিস্তানি নাগরিকও রয়েছেন। সৌদি আরবের গণমাধ্যমের তথ্য অনুযায়ী, পাকিস্তানি ওমরাহ যাত্রীদের বহনকারী বাসটি মদিনার খামিস মুশায়েত থেকে আভা যাওয়ার সময় আসির প্রদেশের ১৪ কিলোমিটার দীর্ঘ আকাবত শা’র সড়ক দিয়ে যাচ্ছিল। এ সময় গাড়িটি আল-কাসিম এলাকায় দুর্ঘটনার কবলে পড়ে।গত মার্চে মক্কায় ওমরাহ যাত্রীদের বহনকারী একটি বাস উল্টে অন্তত ২০ জনের প্রাণহানির ঘটনা ঘটেছিল।",Prothom Alo,https://www.prothomalo.com/world/middle-east/5p4kbjg0d2
এক্সপ্রেসওয়েতে চারজন নিহত: শুরু থেকেই বেপরোয়াভাবে চলছিল বাসটি,"ঈদের ছুটিতে ঢাকা থেকে বাড়িতে যেতে শরীয়তপুরগামী পদ্মা পরিবহনের বাসটিতে উঠেছিলেন মোহাম্মদ শামীম। তবে বাড়িতে পৌঁছার আগেই দুর্ঘটনায় আহত হয়ে তিনি এখন মুন্সিগঞ্জের শ্রীনগর উপজেলা স্বাস্থ্য কমপ্লেক্সে চিকিৎসাধীন। মোহাম্মদ শামীম বলেন, ‘আমাদের বাসটি প্রথম দিকে খুব বেপরোয়াভাবে চলছিল। ষোলঘর এলাকায় এসে ট্রাকের পেছনে ধাক্কা দেয়। এরপর আর জ্ঞান ছিল না। পরে দেখলাম, আমি হাসপাতালে। শুনলাম, অনেকেই মারা গেছে।’মুন্সিগঞ্জের শ্রীনগর উপজেলায় জাতির জনক বঙ্গবন্ধু শেখ মুজিবুর রহমান মহাসড়কে (ঢাকা-মাওয়া এক্সপ্রেসওয়ে) দুর্ঘটনায় চারজন নিহত হয়েছেন। আজ বৃহস্পতিবার সকাল পৌনে ৯টার দিকে এক্সপ্রেসওয়ের ষোলঘর নামের স্থানে দাঁড়িয়ে থাকা একটি ট্রাকের পেছনে দ্রুতগতির যাত্রীবাহী বাস ধাক্কা দিলে এ দুর্ঘটনা ঘটে।এ ঘটনায় নিহত ব্যক্তিরা হলেন শরীয়তপুর জেলার ভেদরগঞ্জ উপজেলার সখিপুর থানার লেকুরিয়া গ্রামের হাবিব মিয়ার ছেলে সাইফুল (৩৫), সখিপুর থানার নূর মোহাম্মদের স্ত্রী হাজেরা খাতুন (৬০), নড়িয়া উপজেলার কেদারপুর গ্রামের আরিফ কাজী (৩২) ও অজ্ঞাতনামা এক নারী (২৫)। দুর্ঘটনায় আহত হয়ে শ্রীনগর উপজেলা স্বাস্থ্য কমপ্লেক্সে আসা ১৯ জনের নাম পাওয়া গেছে। তাঁরা হলেন বিউটি আক্তার (২৫), তাহিরা (১৫), আকাশ পাটোয়ারী (২৫), বীথি (৩০), আরিফ (২০), রাসেল (২৫), চাঁপা (১০), মারিয়া আক্তার (১), সাকিরা (৩০), মো. সুলতান (৩০), মো. আকাশ (২০), মো. শামীম (২০), সেলিম মিয়া (৩০), আবদুল বাসেদ (২৫), বিল্লাল (২৫), জান্নাত আক্তার (২০), মো. সালাউদ্দিন, সেলিম মিয়া (১৯) ও মো. আরিফ (২৭)। তাঁদের মধ্যে ১৩ জনকে ঢাকা মেডিকেল কলেজ হাসপাতাল ও মিডফোর্ড হাসপাতালে পাঠানো হয়েছে। দুর্ঘটনার সময় স্থানীয় বাসিন্দা মোহাম্মদ আওলাদ হোসেন মহাসড়কের পাশে ষোলঘর মসজিদে বসেছিলেন। তিনি প্রথম আলোকে বলেন, ‘সড়কে মাওয়ামুখী একটি ট্রাক দাঁড়ানো ছিল। সকাল পৌনে নয়টার দিকে শরীয়তপুরগামী পদ্মা ট্রাভেলসের একটি যাত্রীবাহী বাস ট্রাকটিকে ধাক্কা দেয়। আমরা দৌড়ে আসি। ঘটনাস্থলেই দুজন মারা যায়।’ আরও পড়ুনমুন্সিগঞ্জে এক্সপ্রেসওয়েতে বাস–ট্রাকের সংঘর্ষে চারজন নিহত শ্রীনগর ফায়ার সার্ভিসের স্টেশন কর্মকর্তা মাহফুজুর রহমান প্রথম আলোকে বলেন, শ্রীনগর উপজেলার ষোলঘর কবরস্থান–সংলগ্ন এক্সপ্রেসওয়েতে ট্রাকের সঙ্গে শরীয়তপুরগামী পদ্মা ট্রাভেলসের একটি যাত্রীবাহী বাসের সংঘর্ষ হয়। দুর্ঘটনার খবর পেয়ে ঘটনাস্থলে গিয়ে নিহত দুজনের লাশ উদ্ধার করেন ফায়ার সার্ভিসের সদস্যরা। গুরুতর আহত ব্যক্তিদের উদ্ধার করে শ্রীনগর উপজেলা স্বাস্থ্য কমপ্লেক্সে পাঠানো হয়েছে।শ্রীনগর স্বাস্থ্য কমপ্লেক্সের আবাসিক চিকিৎসা কর্মকর্তা (আরএমও) ডাক্তার শংকর কুমার পাল প্রথম আলোকে বলেন, সকাল ৯টার দিকে ২১ জনকে হাসপাতালে আনা হয়। তাঁদের মধ্যে একজন নারী ও একজন পুরুষ মৃত ছিলেন। বাকি ১৯ জনের মধ্যে ১৩ জনকে গুরুতর অবস্থায় ঢাকা মেডিকেল কলেজ ও মিডফোর্ট হাসপাতালে পাঠানো হয়েছে। ছয়জনকে প্রাথমিক চিকিৎসা দেওয়া হয়েছে। বৃহস্পতিবার সকাল সাড়ে নয়টার দিকে দুর্ঘটনাকবলিত স্থানে গিয়ে দেখা যায়, পুলিশ ও র‌্যাবের সদস্যরা দুর্ঘটনাকবলিত বাস ও ট্রাকটিকে রেকার দিয়ে সরিয়ে নিচ্ছেন।মুন্সিগঞ্জের অতিরিক্ত পুলিশ সুপার (শ্রীনগর-লৌহজং সার্কেল) মো. তোফায়েল সরকার দুপুর পৌনে ১২টার দিকে প্রথম আলোকে বলেন, দুর্ঘটনায় এখন পর্যন্ত চারজনের মৃত্যুর খবর তাঁরা পেয়েছেন। তিনি বলেন, মূলত বাসটি বেপরোয়া গতিতে ছিল। ষোলঘর এলাকায় ট্রাকটিকে ডিঙিয়ে আগে যাওয়ার চেষ্টা করছিল। এ কারণেই দুর্ঘটনাটি ঘটেছে। এ বিষয়ে আইনগত ব্যবস্থা নেওয়া হচ্ছে।",Prothom Alo,https://www.prothomalo.com/bangladesh/district/docxcxin17
"দিনাজপুরে বাসের চাপায় স্বামী–স্ত্রী, শিশুসহ নিহত ৪","দিনাজপুরের চিরিরবন্দর উপজেলায় যাত্রীবাহী বাসের চাপায় সিএনজিচালিত অটোরিকশার চার যাত্রী নিহত হয়েছেন। আজ বৃহস্পতিবার সকাল সাড়ে ১০টার দিকে উপজেলার দিনাজপুর-ফুলবাড়ী মহাসড়কে উচিতপুর বাজারসংলগ্ন শিবকুড়ি এলাকায় এ দুর্ঘটনা ঘটে।দুর্ঘটনায় নিহত ব্যক্তিরা হ‌লেন—দিনাজপু‌রের পার্বতীপুর উপ‌জেলার হ‌রিরামপুর এলাকার শংকর রা‌য়ের ছে‌লে উত্তম কুমার রা‌য়, তাঁর স্ত্রী পল্লবী রায় ও তাঁদের ছেলে অর্ণব চন্দ্র রায় (৭)। নিহত আরেক শিশু হলো নবাবগঞ্জ উপজেলার মির্জাপুর গ্রামের পলাশ চন্দ্র রায়ের ছেলে অপূর্ব চন্দ্র রায় (১০)। দুর্ঘটনায় অপূর্ব চন্দ্র রায়ের মা জ্যোতিকা রানী (৫০) ও অটোরিকশার চালক গুরুতর আহত হয়েছেন। তাঁরা দুজনই দিনাজপুর এম আবদুর রহিম মেডিকেল কলেজ হাসপাতালে চিকিৎসাধীন।  পুলিশ ও স্থানীয় লোকজনের সঙ্গে কথা বলে জানা গেছে, আজ সকালে দিনাজপুর থেকে ছেড়ে আসা ঢাকাগামী যাত্রীবাহী রেখা পরিবহন নামের একটি বাস ফুলবাড়ী শহ‌রের দিকে যাচ্ছিল। এদিকে নবাবগঞ্জ থেকে যাত্রীবাহী একটি অটোরিকশা দিনাজপুর শহরের দিকে আসছিল। শিবকুড়ি এলাকায় এলাকায় পৌঁছা‌লে রেখা পরিবহনের বাসটি ওই অটোরিকশাকে চাপা দেয়। এতে ঘটনাস্থলেই উত্তম কুমার ও শিশূ অপূর্বর মৃত্যু হয়।পরে স্থানীয় লোকজন গুরুতর আহত অবস্থায় পল্লবী, জ্যোতিকা, অর্ণব ও অটোরিকশার চালককে উদ্ধার করে দিনাজপুর এম আবদুর রহিম মেডিকেল কলেজ হাসপাতালে নিয়ে যান। তবে হাসপাতালে নেওয়ার পরই সেখানকার চিকিৎসক পল্লবী ও অর্ণবকে মৃত ঘোষণা করেন। চিরিরবন্দর থানার ভারপ্রাপ্ত কর্মকর্তা (ওসি) বজলুর রশিদ ঘটনার সত্যতা নিশ্চিত ব‌লেন, নিহত ব্যক্তিদের মধ্যে একই পরিবারের তিন সদস্য আছেন। এদিকে রেখা পরিবহনের বাসটি আটক করা সম্ভব হয়নি।",Prothom Alo,https://www.prothomalo.com/bangladesh/district/x5zpb81vzr
"ঢাকা-আরিচা মহাসড়কে দুই বাসের সংঘর্ষে আহত ১৫, যান চলাচলে বিঘ্ন","মানিকগঞ্জের ঘিওরে ঢাকা-আরিচা মহাসড়কে দুটি যাত্রীবাহী বাসের মুখোমুখি সংঘর্ষে শিশু-নারীসহ কমপক্ষে ১৫ জন আহত হয়েছেন। আজ বৃহস্পতিবার সকাল সাড়ে আটটার দিকে মহাসড়কের ধুলন্ডি এলাকায় এ দুর্ঘটনা ঘটে।আহত ব্যক্তিদের উদ্ধার করে বিভিন্ন হাসপাতালে পাঠানো হয়েছে। তাঁদের মধ্যে দুজনের অবস্থা আশঙ্কাজনক বলে জানিয়েছে পুলিশ। তবে তাঁদের পরিচয় জানা যায়নি।এদিকে এ দুর্ঘটনা ও উদ্ধার অভিযানের কারণে ঈদের আগে ব্যস্ততম সড়কে যান চলাচল প্রায় আধা ঘণ্টা বিঘ্নিত হয়। দুর্ঘটনার পর উভয় পাশে দুই মহাসড়কের দুই কিলোমিটার এলাকাজুড়ে বিভিন্ন যানবাহন আটকা পড়ে। পুলিশ, বাসযাত্রী ও প্রত্যক্ষদর্শীদের সূত্রে জানা গেছে, আজ সকালে ঢাকার গাবতলী থেকে যাত্রী নিয়ে রাজধানী পরিবহনের একটি বাস ফরিদপুরের আলফাডাঙ্গায় যাচ্ছিল। সকাল সাড়ে আটটার দিকে ঢাকা-আরিচা মহাসড়কের ধুলন্ডি এলাকায় এসে বাসটি উল্টো পাশ দিয়ে যাওয়ার চেষ্টা করে। এ সময় আমেরিকান পরিবহনের অপর একটি যাত্রীবাহী বাসের সঙ্গে মুখোমুখি সংঘর্ষের ঘটনা ঘটে। এতে উভয় বাসের কমপক্ষে ১৫ যাত্রী আহত হন। খবর পেয়ে মহাসড়কের দায়িত্বরত পুলিশ সদস্যরা আহত ব্যক্তিদের উদ্ধার করেন। এরপর আহত ব্যক্তিদের স্থানীয় মুন্নু মেডিকেল কলেজ হাসপাতালে পাঠানো হয়। রাজধানী পরিবহনের বাসের আহত যাত্রী নাজিম উদ্দিন বলেন, ফরিদপুরের আলফাডাঙ্গায় যেতে গাবতলী থেকে তাঁরা বাসে ওঠেন। শুরু থেকেই চালক বেপরোয়া গতিতে বাসটি চালাচ্ছিলেন। বারবার স্বাভাবিক গতিতে চালানোর অনুরোধ করলেও চালক এতে কোনো সাড়া দেননি। সরেজমিনে দেখা গেছে, মহাসড়কের দুর্ঘটনাস্থলে দুটি বাসের সামনের অংশ দুমড়েমুচড়ে আটকে যায়। আহত যাত্রীদের পুলিশ ও স্থানীয় লোকজন উদ্ধার করে হাসপাতালে পাঠান। এ সময় দুর্ঘটনাস্থলের উভয় পাশে বিভিন্ন যানবাহন আটকা পড়ে। পরে সকাল ৯টার দিকে পুলিশ রেকার দিয়ে মহাসড়ক থেকে দুর্ঘটনাকবলিত বাস দুটি মহাসড়ক থেকে সারিয়ে নিলে যানবাহন চলাচল স্বাভাবিক হয়।মানিকগঞ্জের অতিরিক্ত পুলিশ সুপার (অর্থ ও প্রশাসন) সুজন সরকার বলেন, পাটুরিয়াগামী রাজধানী পরিবহনের যাত্রীবাহী বাসটি সড়ক বিভাজকের রং পাশ (ডান পাশ) দিয়ে যাওয়ার সময় এ দুর্ঘটনা ঘটে। দুর্ঘটনার পর বাস দুটির চালক ও সহকারী পালিয়েছেন। আহত ব্যক্তিদের মধ্যে দুজনের অবস্থা গুরুতর।",Prothom Alo,https://www.prothomalo.com/bangladesh/district/x7skrifsjv
মুন্সিগঞ্জে এক্সপ্রেসওয়েতে বাস–ট্রাকের সংঘর্ষে চারজন নিহত,"মুন্সিগঞ্জের শ্রীনগরে জাতির পিতা বঙ্গবন্ধু শেখ মুজিবুর রহমান মহাসড়কে (ঢাকা-মাওয়া এক্সপ্রেসওয়ে) দুর্ঘটনায় চারজন নিহত হয়েছেন। আজ বৃহস্পতিবার সকাল পৌনে ৯টার দিকে এক্সপ্রেসওয়ের ষোলঘর নামক স্থানে দাঁড়িয়ে থাকা একটি ট্রাকের পেছনে দ্রুতগতির যাত্রীবাহী বাস ধাক্কা দিলে এ দুর্ঘটনা ঘটে।পুলিশ ও স্থানীয় লোকজনের সঙ্গে কথা বলে জানা গেছে, বাস-ট্রাকের সংঘর্ষে ঘটনাস্থলেই দুজনের মৃত্যু হয়। হাসপাতালে নেওয়ার পর আরও দুজনের মৃত্যু হয়। আহত ব্যক্তিদের ঢাকা মেডিকেল কলেজ হাসপাতাল ও শ্রীনগর উপজেলা স্বাস্থ্য কমপ্লেক্সে নেওয়া হয়েছে। শ্রীনগর ফায়ার সার্ভিসের স্টেশন কর্মকর্তা মাহফুজুর রহমান প্রথম আলোকে বলেন, শ্রীনগর উপজেলার ষোলঘর কবরস্থান–সংলগ্ন এক্সপ্রেসওয়েতে ট্রাকের সঙ্গে শরীয়তপুরগামী পদ্মা ট্রাভেলসের একটি যাত্রীবাহী বাসের সংঘর্ষ হয়। দুর্ঘটনার খবর পেয়ে ঘটনাস্থলে গিয়ে নিহত দুজনের লাশ উদ্ধার করেন ফায়ার সার্ভিসের সদস্যরা। গুরুতর আহত আরও ১৬ জনকে উদ্ধার করে শ্রীনগর স্বাস্থ্য কমপ্লেক্স পাঠানো হয়েছে।মুন্সিগঞ্জের অতিরিক্ত পুলিশ সুপার (শ্রীনগর-লৌহজং সার্কেল) মো. তোফায়েল সরকার প্রথম আলোকে বলেন, দুর্ঘটনায় সকাল ১০টা পর্যন্ত চারজনের মৃত্যুর খবর তাঁরা পেয়েছেন। এ বিষয়ে আইনগত ব্যবস্থা নেওয়া হচ্ছে।",Prothom Alo,https://www.prothomalo.com/bangladesh/district/1s28pcnq78
মায়ের সঙ্গে ঈদ করতে যাওয়ার পথে সড়কে প্রাণ গেল শিশুর,"মায়ের সঙ্গে ঈদ করার জন্য বাড়ি ফিরছিল হাফেজিয়া মাদ্রাসার শিক্ষার্থী মোসা. মানসুরা আক্তার (১০)। বাড়ির কাছাকাছি পৌঁছানোর পর বেপরোয়া গতির মোটরসাইকেলের ধাক্কায় তার মৃত্যু হয়েছে। গতকাল বুধবার রাত পৌনে আটটার দিকে পটুয়াখালীর বাউফল উপজেলার কেশবপুর ইউনিয়নের উত্তর কেশবপুর গ্রামে এ দুর্ঘটনা ঘটে।মানসুরা আক্তার উত্তর কেশবপুর গ্রামের প্রয়াত শাহজাহান মৃধার মেয়ে। এক ভাই ও এক বোনের মধ্যে মানসুরা ছিল ছোট। সে মমিনপুর গ্রামের নানা মো. সাহেব আলী খন্দকারের বাড়িতে থেকে স্থানীয় একটি হাফিজিয়া মাদ্রাসায় পড়াশোনা করত। স্থানীয় প্রত্যক্ষদর্শী ও স্বজনদের সঙ্গে কথা বলে জানা গেছে, ছুটি পেয়ে মায়ের সঙ্গে ঈদ করার জন্য নানাবাড়ি থেকে বাড়ি ফিরছিল মানসুরা। রাত পৌনে আটটার দিকে বাড়ির কাছাকাছি চৌমুহনী বাজারের উত্তর পাশে পৌঁছালে পেছন দিক থেকে বেপরোয়া গতির একটি মোটরসাইকেল তাকে ধাক্কা দেয়। স্থানীয় লোকজন আশঙ্কাজনক অবস্থায় উদ্ধার করে উপজেলা স্বাস্থ্য কমপ্লেক্সে নিয়ে যান। জরুরি বিভাগের দায়িত্বে থাকা চিকিৎসক তাকে মৃত ঘোষণা করেন। মানসুরার মৃত্যুতে এলাকায় শোকের ছায়া নেমে এসেছে। মেয়ের মৃত্যুতে মা মাকসুদা বেগম পাগলপ্রায়।বাউফল থানার ভারপ্রাপ্ত কর্মকর্তা (ওসি) এ টি এম আরিচুল হক বলেন, বিষয়টি তাঁর জানা নেই। খোঁজ নিয়ে প্রয়োজনীয় ব্যবস্থা নেওয়া হবে।",Prothom Alo,https://www.prothomalo.com/bangladesh/district/mnom3cp4zz
ঈদের বাজার করতে পারলেও ঈদ করা হলো না মতিনের,"স্ত্রী-সন্তানদের সঙ্গে ঈদ করা হলে না পাম্প অপারেটর এম এ মতিন সরকারের (৪৫)। আজ বুধবার সকালে ঈদের বাজার করে বাসায় ফেরার সময় যাত্রাবাড়ী বাসস্ট্যান্ডে দুই বাসের মাঝে চাপা পড়েন তিনি। পরে রাতে ঢাকা মেডিকেল কলেজ হাসপাতালে মৃত্যু হয় তাঁর।মতিন নরসিংদীর পলাশ বিদ্যুৎকেন্দ্রের পাম্প অপারেটর ছিলেন। পুলিশ সূত্র জানায়, মতিন সপরিবার সায়েদাবাদে সড়ক ও জনপথ মোড়সংলগ্ন এলাকায় ভাড়া বাসায় থাকতেন। ঢাকা মেডিকেল কলেজ হাসপাতালে মতিনের শ্যালক আরাফাত হোসেন প্রথম আলোকে বলেন, আজ সকাল সাড়ে ১০টার দিকে মতিন ঈদের কেনাকাটা করতে যাত্রাবাড়ী বাজারে যান। সেখান থেকে ফেরার সময় দুই বাসের মাঝে চাপা পড়ে কোমরে গুরুতর আঘাত পান। পরে বাজার নিয়ে বাসায় ফিরে তিনি হোমিও ওষুধ সেবন করেন। সন্ধ্যার দিকে তাঁর অবস্থার অবনতি হলে বাসা থেকে তাঁকে ঢাকা মেডিকেল কলেজ হাসপাতালের জরুরি বিভাগে নেওয়া হয়।ঢাকা মেডিকেল কলেজ হাসপাতাল পুলিশ ক্যাম্পের পরিদর্শক মো. বাচ্চু মিয়া প্রথম আলোকে জানান, সন্ধ্যা ৭টা ২০ মিনিটে কর্তব্যরত চিকিৎসক তাঁকে মৃত ঘোষণা করেন। আজ রাতে যোগাযোগ করা হলে যাত্রাবাড়ী থানার ভারপ্রাপ্ত কর্মকর্তা মফিজুল আলম প্রথম আলোকে বলেন, মতিনকে চাপা দেওয়া বাস দুটি শনাক্ত করে আটকের চেষ্টা চলছে। লাশ ময়নাতদন্তের জন্য ঢাকা মেডিকেল কলেজের মর্গে রাখা হয়েছে।মতিন সরকারের বাড়ি ময়মনসিংহের গফরগাঁওয়ের পাগলায়। মতিনের স্ত্রী, দুই মেয়ে ও এক ছেলে রয়েছে।",Prothom Alo,https://www.prothomalo.com/bangladesh/capital/i2rw5c546e
ঈদযাত্রা নির্বিঘ্ন করতে সর্বোচ্চ ব্যবস্থা নেওয়া হয়েছে: আইজিপি,"ঈদে সড়ক, নৌ ও রেলপথে ঘরমুখী মানুষের ঈদযাত্রা নির্বিঘ্ন করতে সর্বোচ্চ ব্যবস্থা নেওয়া হয়েছে বলে জানিয়েছেন পুলিশের মহাপরিদর্শক (আইজিপি) চৌধুরী আবদুল্লাহ আল-মামুন। আজ বুধবার দুপুরে রাজধানীর সায়েদাবাদ বাস টার্মিনাল পরিদর্শন শেষে সাংবাদিকদের এ কথা বলেন তিনি।চৌধুরী আবদুল্লাহ আল-মামুন বলেন, ঢাকা মহানগর পুলিশ (ডিএমপি), জেলা পুলিশ, হাইওয়ে পুলিশ, নৌ পুলিশ, রেলওয়ে পুলিশ, র‍্যাবসহ বাংলাদেশ পুলিশের সব ইউনিট একযোগে দায়িত্ব পালন করছে। এ ছাড়া যাত্রীদের নিরাপত্তায় কাজ করছে পুলিশের বিশেষায়িত ইউনিট সোয়াট, পুলিশের অপরাধ তদন্ত বিভাগর (সিআইডি) ক্রাইম সিন ইউনিট, ডগ স্কোয়াড, বোমা উদ্ধার ও নিষ্ক্রীয়করণ দল, অ্যান্টি টেররিজম ইউনিট (এটিইউ)। ঈদের ছুটিতে বিভিন্ন পর্যটনকেন্দ্রে জনসমাগম হয়। তাদের নিরাপত্তার কথা বিবেচনায় রেখে নিরাপত্তা পরিকল্পনা প্রণয়ন করা হয়েছে বলে জানান আইজিপি। তিনি বলেন, ঢাকা শহরসহ দেশের বিভিন্ন স্থানে গুরুত্বপূর্ণ পয়েন্টে নিয়ন্ত্রণ কক্ষ (কন্ট্রোল রুম), উপনিয়ন্ত্রণ কক্ষ স্থাপন করে নিরাপত্তাব্যবস্থা পর্যবেক্ষণ করা হচ্ছে। যাতে যাত্রীরা নিরাপদে তাঁদের নিজ নিজ গন্তব্যে পৌঁছাতে পারেন।পুলিশপ্রধান বলেন, প্রধানমন্ত্রীর প্রচেষ্টায় পদ্মা সেতু হয়েছে। সড়কের অবস্থাও আগের চেয়ে অনেক উন্নত হয়েছে। ইতিমধ্যে সরকারি ছুটি বাড়ানো হয়েছে। বিভিন্ন বাস কাউন্টারে কথা বলে জানা গেছে, এখনো যাত্রী সাধারণের চাপ তেমন বাড়েনি। সতর্কভাবে গাড়ি চালানোর জন্য চালকদের প্রতি অনুরোধ জানান তিনি।ঈদ জামাতের নিরাপত্তা প্রসঙ্গ উল্লেখ করে চৌধুরী আবদুল্লাহ আল-মামুন বলেন, ঈদ জামাতস্থলের নিরাপত্তাব্যবস্থা গ্রহণ করা হয়েছে।যাত্রীদের প্রতি অনুরোধ জানিয়ে পুলিশপ্রধান বলেন, যাত্রাপথে সহযাত্রীদের দেওয়া কোনো খাবার বা পানীয় গ্রহণ থেকে বিরত থাকবেন। কারণ, এতে অজ্ঞান পার্টি, মলম পার্টির খপ্পরে পড়ার আশঙ্কা রয়েছে। বিভিন্ন মার্কেটে অগ্নিকাণ্ড–সম্পর্কিত সাংবাদিকদের প্রশ্নের জবাবে চৌধুরী আবদুল্লাহ আল-মামুন বলেন, অগ্নিকাণ্ডের প্রতিটি ঘটনা পুলিশ খতিয়ে দেখছে। নাশকতার কোনো প্রমাণ পাওয়া গেলে দায়ীদের বিরুদ্ধে কঠোর ব্যবস্থা নেওয়া হবে।পরে সদরঘাট লঞ্চ টার্মিনাল পরিদর্শন করেন আইজিপি। এ সময় জনসাধারণ, লঞ্চমালিক, চালক ও শ্রমিকদের সঙ্গে কথা বলেন তিনি। আরও পড়ুনঈদযাত্রায় বেপরোয়া গতি নিয়ন্ত্রণে ‘স্পিডগান’ নিয়ে মাঠে থাকবে পুলিশ সর্বশেষে রাজধানীর কমলাপুর রেলওয়ে স্টেশন পরিদর্শন করে সার্বিক নিরাপত্তাব্যবস্থা সম্পর্কে খোঁজখবর নেন চৌধুরী আবদুল্লাহ আল-মামুন। আইজিপির সঙ্গে ছিলেন ডিএমপি কমিশনার খন্দকার গোলাম ফারুক, অতিরিক্ত আইজিপি (ক্রাইম অ্যান্ড অপারেশনস) মো. আতিকুল ইসলাম, রেলওয়ে পুলিশের অতিরিক্ত আইজিপি মো. দিদার আহম্মেদ, নৌ পুলিশের অতিরিক্ত আইজিপি মো. শফিকুল ইসলাম প্রমুখ। আরও পড়ুনশর্ত মানলে ঈদের পরও পদ্মা সেতুতে মোটরসাইকেল চলবে: সেতু বিভাগের সচিব",Prothom Alo,https://www.prothomalo.com/bangladesh/uobmyu4z95
ঈদযাত্রায় বেপরোয়া গতি নিয়ন্ত্রণে ‘স্পিডগান’ নিয়ে মাঠে থাকবে পুলিশ,"সাম্প্রতিক বছরগুলোতে ঈদের ছুটিতে সড়ক দুর্ঘটনায় প্রাণহানি নিয়মিত ঘটনা হয়ে দাঁড়িয়েছে। প্রতিবারই সবচেয়ে বেশি দুর্ঘটনা ঘটে মোটরসাইকেলে। এবার পবিত্র ঈদুল ফিতরে কমবেশি এক কোটি মানুষ ঢাকা ছাড়তে পারেন। এ ছাড়া এক জেলা থেকে অন্য জেলায় যাতায়াত করবেন প্রায় সাড়ে পাঁচ কোটি মানুষ। এই বিপুলসংখ্যক মানুষের নিরাপদ যাতায়াত নিয়ে শঙ্কা রয়েছে।সড়ক নিরাপত্তা নিয়ে কাজ করা ব্যক্তিরা বলছেন, বেপরোয়া গতির কারণে ঈদযাত্রায় দুর্ঘটনা ও প্রাণহানি বেশি ঘটে। ঈদকে কেন্দ্র করে স্বল্প সময়ে অনেক বেশি মানুষ যাতায়াত করায় গণপরিবহনের ওপর চাপ বাড়ে। দূরের যাত্রায় মোটরসাইকেল অত্যন্ত ঝুঁকিপূর্ণ। এরপরও অনেকেই মোটরসাইকেলে গ্রামের বাড়ি যান। এ ছাড়া মহাসড়কে ধীরগতির যানবাহন চলাচল, চালকদের বিরতিহীন গাড়ি চালানো, বেপরোয়া গতি দুর্ঘটনার বড় কারণ। ঈদের ছুটির সময় আইনশৃঙ্খলা রক্ষাকারী বাহিনীরও আইন প্রয়োগেও দুর্বলতা থাকে। সংশ্লিষ্ট সব পক্ষ নিজেদের অবস্থান থেকে ব্যবস্থা নিলে ঈদযাত্রায় সড়কে প্রাণহানি অনেকটাই কমানো সম্ভব হবে বলে মনে করেন তাঁরা। দুর্ঘটনা নিয়ে কাজ করা বেসরকারি সংগঠন রোড সেফটি ফাউন্ডেশনের তথ্য অনুযায়ী, গত বছর ঈদুল ফিতরকে কেন্দ্র করে ১৪ দিনে ২৮৩টি সড়ক দুর্ঘটনা ঘটে। এসব দুর্ঘটনায় নিহত হন ৩৭৬ জন। আহত হন অন্তত দেড় হাজার মানুষ। অন্যদিকে বাংলাদেশ যাত্রী কল্যাণ সমিতির হিসাব অনুযায়ী, গতবারের ঈদুল আজহার সময় সাত বছরের মধ্যে সর্বোচ্চ সড়ক দুর্ঘটনা ও প্রাণহানি ঘটে। সারা দেশে সড়ক-মহাসড়কে দুর্ঘটনায় নিহত হন ৩৯৮ জন।এবারের ঈদযাত্রায়ও সড়ক দুর্ঘটনায় প্রাণহানির আশঙ্কা করছে রোড সেফটি ফাউন্ডেশন। সংগঠনটি গত সোমবার একটি বিবৃতিতে বলেছে, ঈদের সময় মানুষ জীবনের ঝুঁকি নিয়ে যাতায়াত করেন। সড়ক দুর্ঘটনার অন্যতম কারণ বেপরোয়া গতি। যানবাহনের ৬০ কিলোমিটার গতির পরে প্রতি ৫ কিলোমিটার গতি বৃদ্ধির কারণে দুর্ঘটনার ঝুঁকি বাড়ে ২ থেকে ৪ গুণ।  প্রতিবারই ঈদযাত্রায় সবচেয়ে বেশি দুর্ঘটনা ঘটে মোটরসাইকেলে। এবার শুধু রাজধানী থেকে পাঁচ–ছয় লাখ মোটরসাইকেল দেশের বিভিন্ন প্রান্তে যেতে পারে বলে সংশ্লিষ্ট ব্যক্তিরা ধারণা করছেন। তাঁদের শঙ্কা, মোটরসাইকেলের দূরপাল্লার যাত্রা সড়কে দুর্ঘটনা ও প্রাণহানি বাড়াতে পারে। ঈদযাত্রা নিরাপদ ও নির্বিঘ্ন করতে এবং দুর্ঘটনায় প্রাণহানি কমাতে বিভিন্ন উদ্যোগ নেওয়া হয়েছে উল্লেখ করে হাইওয়ে পুলিশের অতিরিক্ত উপমহাপরিদর্শক বরকতউল্লাহ খান প্রথম আলোকে বলেন, ফিটনেসবিহীন গাড়ির বিরুদ্ধে অভিযান চালানো হচ্ছে। মহাসড়কের ঝুঁকিপূর্ণ স্থানে অতিরিক্ত পুলিশ মোতায়েন করা হচ্ছে। বেপরোয়া গতি নিয়ন্ত্রণে স্পিডগান নিয়ে পুলিশ সদস্যরা মাঠে থাকবেন। ন্যাশনাল টেলিকম মনিটরিং সেন্টার (এনটিএমসি) ঈদযাত্রায় ঢাকা ছেড়ে যাওয়া মোট মুঠোফোন ব্যবহারকারীর সংখ্যার তথ্য বিশ্লেষণ করে। তাদের তথ্য অনুযায়ী, গত বছর ঈদযাত্রায় ৬৫ লাখ মানুষ ঢাকা ছেড়েছিলেন। এবার যাত্রী কল্যাণ সমিতির তথ্য বলছে, ঢাকা থেকে ১ কোটি ২০ লাখের বেশি মানুষ দেশের বিভিন্ন জেলায় যাতায়াত করবেন। জানতে চাইলে বাংলাদেশ প্রকৌশল বিশ্ববিদ্যালয়ের (বুয়েট) দুর্ঘটনা গবেষণা ইনস্টিটিউটের (এআরআই) সাবেক পরিচালক অধ্যাপক মোয়াজ্জেম হোসেন প্রথম আলোকে বলেন, নিরাপদ সড়ক নিয়ে নানা সময়ে যে আলোচনা হয়েছে, সেগুলোর বাস্তবায়ন নিয়ে প্রশ্ন রয়ে গেছে। ঈদযাত্রায় দুর্ঘটনা ও প্রাণহানি কমানোর মূল বিষয় গতি নিয়ন্ত্রণ। গতিসীমা নিয়ন্ত্রণে রাখা গেলে দুর্ঘটনা অনেকটা কমানো সম্ভব। উল্টো পথে গাড়ি চালানো ও মহাসড়কে ধীরগতির যান চলাচল বন্ধ এবং ওভারলোডিং (ধারণক্ষমতার বেশি পণ্য বহন) বন্ধ রাখা গেলে ঈদযাত্রা কিছুটা নিরাপদ হবে।",Prothom Alo,https://www.prothomalo.com/bangladesh/35pjziuvok
রাজধানীতে বাস উল্টে আহত ১২,"রাজধানীর শেরেবাংলা নগরের চন্দ্রিমা উদ্যানের পূর্ব পাশের মিরপুর সড়কে ফুটপাতে ধাক্কা খেয়ে আজ বুধবার সকালে মিরপুরগামী বিহঙ্গ পরিবহনের যাত্রীবাহী একটি বাস উল্টে গেছে। দুর্ঘটনায় ১০ থেকে ১২ জন যাত্রী আহত হয়েছেন। তঁদের মধ্যে তিনজনকে শহীদ সোহরাওয়ার্দী মেডিকেল কলেজ হাসপাতালে ভর্তি করা হয়েছে।শেরেবাংলা নগর থানার উপপরিদর্শক (এসআই) নজরুল ইসলাম প্রথম আলোকে বলেন, সকাল ১০টার দিকে মিরপুরগামী বিহঙ্গ পরিবহনের বাসটি যখন চন্দ্রিমা উদ্যানের এলাকায় আসে, তখন এটি নিয়ন্ত্রণ হারিয়ে পাশের ফুটপাতে ধাক্কা খেয়ে উল্টে যায়। এ সময় ১০ থেকে ১২ জন যাত্রী আহত হন। তাঁদের মধ্যে তিনজনকে গুরুতর অবস্থায় শহীদ সোহরাওয়ার্দী মেডিকেল কলেজ হাসপাতালে ভর্তি করানো হয়। অন্যরা প্রাথমিক চিকিৎসা নিয়েছেন। দুর্ঘটনায় কেউ মারা যাননি। বাসটি উল্টে যাওয়ার পর সামনের কাচ ভেঙে যায়। বাসটিতে ২০ জনের মতো যাত্রী ছিলেন।এসআই নজরুল ইসলাম বলেন, বাসটি উল্টে গিয়ে চালক আহত হয়েছেন বলে জানা গেছে। চালকের সহকারী পালিয়ে গেছেন। পরে বাসটি রেকার দিয়ে টেনে শেরেবাংলা নগর থানায় নিয়ে যাওয়া হয়।",Prothom Alo,https://www.prothomalo.com/bangladesh/capital/f4i6iu1e3u
"ট্রাকের পর ধাক্কা দিল অটোরিকশা, প্রাণ গেল মোটরসাইকেল আরোহী দুই বন্ধুর","ফরিদপুরে মুরগিবাহী পিকআপ ভ্যান, যাত্রীবাহী সিএনজিচালিত অটোরিকশা ও মোটরসাইকেলের ত্রিমুখী সংঘর্ষে দুই বন্ধুর মৃত্যু হয়েছে। এতে আহত হয়েছেন অটোরিকশার দুই যাত্রী। গতকাল মঙ্গলবার রাত ১২টার দিকে ফরিদপুর সদরের কোমরপুর এলাকায় মুসলিম মিশনের সামনে ঢাকা-খুলনা মহাসড়কে এ দুর্ঘটনা ঘটে।মারা যাওয়া দুই তরুণ হলেন ফরিদপুর সদরের ডোমরাকান্দি এলাকার বাসিন্দা আবদুর রহমান মিয়ার ছেলে মো. নজরুল ইসলাম (২৮) ও একই এলাকার ইলিয়াস মোল্লার ছেলে রায়হান মোল্লা (২৯)। নিহত নজরুল ও রায়হান ইলেকট্রিক মিস্ত্রি এবং তাঁরা পরস্পর বন্ধু। নজরুল প্রায় এক বছর আগে বিয়ে করেছিলেন। ফরিদপুর সদর উপজেলা চেয়ারম্যান আবদুর রাজ্জাক মোল্লা বলেন, পবিত্র শবে কদরের রাতে নামাজ পড়ে দুই বন্ধু মোটরসাইকেল নিয়ে শিবরামপুরে এক আত্মীয়ের বাড়িতে যাওয়ার পথে দুর্ঘটনার শিকার হন।প্রত্যক্ষদর্শী ব্যক্তিদের বরাত দিয়ে পুলিশ জানায়, দুই বন্ধু মোটরসাইকেলে করে শিবরামপুরের দিকে যাচ্ছিলেন। সামনে থেকে মুরগিবাহী একটি ট্রাক ধাক্কা দিলে তাঁরা সড়কের ওপরে পড়ে যান। পেছন থেকে একটি সিএনজিচালিত অটোরিকশা এসে তাঁদের ধাক্কা দেয়। এতে ঘটনাস্থলেই নজরুল মারা যান। গুরুতর আহত অবস্থায় ঢাকায় নেওয়ার পথে রায়হানেরও মৃত্যু হয়। এ ঘটনায় আহত অটোরিকশার দুই যাত্রীকে ফরিদপুর বঙ্গবন্ধু শেখ মুজিব মেডিকেল কলেজ হাসপাতালে নেওয়া হয়। অবস্থার অবনতি হলে দুজনকে ঢাকা মেডিকেল কলেজ হাসপাতালে স্থানান্তর করা হয়েছে। করিমপুর হাইওয়ে থানার ভারপ্রাপ্ত কর্মকর্তা শহিদুর রহমান বলেন, দুর্ঘটনার খবর পেয়ে হাইওয়ে পুলিশ দ্রুত ঘটনাস্থলে পৌঁছে দুর্ঘটনাকবলিত পিকআপ ভ্যান, অটোরিকশা ও মোটরসাইকেলটি হেফাজতে নিয়েছে। ঘটনার পর পিকআপ ভ্যানের চালক পালিয়ে গেছেন।",Prothom Alo,https://www.prothomalo.com/bangladesh/district/waofnhkw05
"ভারতে সড়ক দুর্ঘটনায় আহত বিসিবির কিউরেটর হিঙ্গনিকার, স্ত্রীর মৃত্যু","ভারতে সড়ক দুর্ঘটনায় আহত হয়েছেন বাংলাদেশ ক্রিকেট বোর্ডের (বিসিবি) কিউরেটর প্রবীণ হিঙ্গনিকার। ঘটনাস্থলেই নিহত হয়েছেন তাঁর স্ত্রী। হিঙ্গনিকারের দুর্ঘটনার খবরটি নিশ্চিত করেছেন বিসিবির মিডিয়া ম্যানেজার রাবীদ ইমাম।ভারতের একাধিক সংবাদমাধ্যম জানিয়েছে, পুনে থেকে নাগপুরে ফেরার পথে মহারাষ্ট্রের বুলধানা জেলার সামরুদ্ধি এক্সপ্রেসওয়েতে দুর্ঘটনার কবলে পড়ে হিঙ্গনিকারদের গাড়ি। তাঁদের গাড়িটি দাঁড়িয়ে থাকা একটি ট্রাককে ধাক্কা দেয়। স্থানীয় সাংবাদিকদের মাধ্যমে পাওয়া ছবিতে দেখা গেছে, গাড়িটি বেশ বাজেভাবে ক্ষতিগ্রস্ত হয়েছে। প্রথমে স্থানীয় একটি সরকারি হাসপাতালের পর বেসরকারি একটি হাসপাতালে নেওয়া হয়েছে হিঙ্গনিকারকে। অবশ্য আপাতত তিনি আশঙ্কামুক্ত বলে জানিয়েছে ভারতের সংবাদমাধ্যম। ৫৬ বছর বয়সী হিঙ্গনিকার খেলোয়াড়ি জীবনে বিদর্ভের হয়ে ৫৬টি প্রথম শ্রেণির ম্যাচ খেলেছেন। ২০১৮ সালে কিউরেটর হিসেবে বিসিবিতে যোগ দেন তিনি। বর্তমানে চট্টগ্রামের জহুর আহমেদ চৌধুরী স্টেডিয়ামে এই দায়িত্বে আছেন হিঙ্গনিকার।",Prothom Alo,https://www.prothomalo.com/sports/cricket/t2frvt0k65
"বৃহস্পতিবার যাওয়ার কথা ছিল দুবাইয়ে, তিন দিন আগে প্রাণ গেল সড়কে","দেশে ট্রলি চালাতেন আবদুর রশিদ (৩৬)। তবে একমাত্র মেয়ে আর পরিবারের ভবিষ্যতের কথা ভেবে বিদেশে যাওয়ার পরিকল্পনা করেছিলেন তিনি। আগামী বৃহস্পতিবার দুবাইয়ে যাওয়ার কথা ছিল রশিদের। সে জন্য নতুন জামাকাপড় কেনা থেকে শুরু করে সব প্রস্তুতি সম্পন্ন করে রেখেছিলেন। তবে এর তিন দিন আগেই সড়ক দুর্ঘটনায় প্রাণ গেল রশিদের।শেরপুরের নালিতাবাড়ী পৌর শহরের নয়ানিকান্দা এলাকায় গতকাল সোমবার সন্ধ্যায় এক মোটরসাইকেল দুর্ঘটনায় আবদুর রশিদ নিহত হন। এ সময় সাইফুল ইসলাম নামের আরও একজন নিহত হয়েছেন। আবদুর রশিদ উপজেলার তন্তর গ্রামের বাসিন্দা। স্থানীয় জনপ্রতিনিধি ও রশিদের পরিবারের লোকজনের সঙ্গে কথা বলে জানা গেছে, ২০ এপ্রিল রশিদের উড়োজাহাজের টিকেট কাটা ছিল। এর মধ্যে গতকাল রশিদ তাঁর বন্ধু শহিদুল ইসলামের সঙ্গে ময়মনসিংহের মুক্তাগাছায় এক আত্মীয়ের বাড়িতে যান। সেখান থেকে ফেরার পথে নকলা উপজেলা থেকে ভাড়ায়চালিত মোটরসাইকেলে ওঠেন রশিদ ও তাঁর বন্ধু শহিদুল। পথে শহরের নয়ানিকান্দা এলাকায় পৌঁছালে চালক নিয়ন্ত্রণ হারান। মোটরসাইকেলটি বিদ্যুতের খুঁটির সঙ্গে ধাক্কা লাগলে চালকসহ দুই বন্ধু সড়কের পাশের ডোবায় পড়ে যান।স্থানীয় লোকজন দ্রুত তাঁদের উদ্ধার করে উপজেলা স্বাস্থ্য কমপ্লেক্সে নিয়ে গেলে সেখানকার কর্তব্যরত চিকিৎসক রশিদ ও মোটরসাইকেলের চালক সাইফুলকে মৃত ঘোষণা করেন। এ ছাড়া গুরুতর আহত শহিদুলকে প্রাথমিক চিকিৎসা দেওয়ার পর উন্নত চিকিৎসার জন্য রাতেই ময়মনসিংহ মেডিকেল কলেজ হাসপাতালে পাঠানো হয়েছে। রশিদের ভাগনে মো. খোরশেদ বলেন, ‘মামাসহ আমরা চারজন দুবাইয়ে যাওয়ার ভিসা করেছিলাম। এতে প্রত্যেকের সাড়ে তিন লাখ টাকা করে খরচ হয়েছে। মামার ফ্লাইট ছিল ২০ এপ্রিল। আমাদের ফ্লাইট ৭ মে। সংসারে সচ্ছলতা ফিরাইয়া আনতেই বিদেশে যাওয়ার জন্য রেডি (প্রস্তুত) অইছিল। কিন্ত মোটরসাইকেল দুর্ঘটনায় সব শেষ হয়ে গেল।’রশিদের স্ত্রী হাফেজা বেগম বলেন, ‘বিভিন্ন সমিতি থাইকা সাড়ে তিন লাখ টাকা ধার করছে। দুবাই যাওয়ার লাইগা পাসপোট–ভিসা করছে। বিমানের টিকিটও করা হইয়া গেছে। নিজের লাইগা আট হাজার টাকা দিয়া কাপড়–জুতা কিনছে। বাড়ি থাইকা ভালা মানুষ বাইর অইছে। কিন্ত অহন লাশ অইয়া গেছে। বিদেশে যাওয়ার সবকিছু শেষ অইয়া গেছে...’ এসব বলতে বলতে কান্নায় ভেঙে পড়েন হাফেজা বেগম। রামচন্দ্রকুড়া ইউনিয়ন পরিষদের চেয়ারম্যান খোরশেদ আলম বলেন, আবদুর রশিদের নিজের বলে কিছুই নেই। বিভিন্ন স্থান থেকে ধারদেনা করে বিদেশে যাওয়ার জন্য প্রস্তুতি নিয়েছিলেন। কিন্তু এক দুর্ঘটনায় সব শেষ হয়ে গেল। রশিদের স্ত্রী–সন্তান এখন অসহায় হয়ে পড়ল। বিষয়টি খুবই দুঃখজনক।",Prothom Alo,https://www.prothomalo.com/bangladesh/district/hcokqsgtj0
সড়ক দুর্ঘটনায় ডোমার পৌরসভার কাউন্সিলর নিহত,"নীলফামারীর জলঢাকায় মোটরসাইকেল ও ট্রাকের মুখোমুখি সংঘর্ষে ডোমার পৌরসভার ৭ নম্বর ওয়ার্ডের কাউন্সিলর মো. রুবেল ইসলাম (৩৩) নিহত হয়েছেন। গতকাল সোমবার রাত ৯টার দিকে জলঢাকা-ডোমার সড়কের জলঢাকা উপজেলার ধর্মপাল ইউনিয়নের সোলেমানের চৌপুথী নামক স্থানে ওই দুর্ঘটনা ঘটে। নিহত রুবেল ইসলাম ডোমার পৌরসভার চিকনমাটি মহল্লার মরহুম বাবলু রহমানের ছেলে এবং ডোমার পৌরসভার ৭ নম্বর ওয়ার্ডের কাউন্সিলর ছিলেন। পারিবারিক সূত্র ও প্রত্যক্ষদর্শীদের সঙ্গে কথা বলে জানা যায়, রুবেল তাঁর অসুস্থ শাশুড়িকে দেখতে রংপুর গিয়েছিলেন। শাশুড়িকে দেখে সন্ধ্যার পর রংপুর থেকে মোটরসাইকেলে ডোমারের দিকে রওনা হন তিনি। রাত ৯টার দিকে ডোমার থেকে জলঢাকাগামী একটি পণ্যবাহী ট্রাকের সঙ্গে মোটরসাইকেলটির মুখোমুখি সংঘর্ষ হয়। এতে মোটরসাইকেলচালক রুবেল ঘটনাস্থলেই মারা যান। এ সময় ওই মোটরসাইকেলে থাকা অপর এক আরোহী আহত হন। জলঢাকা থানার পরিদর্শক বিশ্বদেব রায় বলেন, রুবেল ইসলামের লাশ উদ্ধার করা হয়েছে। ট্রাকটি নিয়ে চালক পালিয়ে গেছে। রাত সাড়ে ১২টার দিকে স্বজনদের কাছে লাশ হস্তান্তর করা হয়। এ ঘটনায় জলঢাকা থানায় মামলার প্রস্তুতি চলছে। ডোমার থানার ভারপ্রাপ্ত কর্মকর্তা মো. মাহমুদ উন নবী বলেন, আজ মঙ্গলবার সকাল ১০টার দিকে ডোমার মহিলা ডিগ্রি কলেজ মাঠে জানাজা শেষে চিকনমাটির পারিবারিক কবরস্থানে রুবেল ইসলামের দাফন সম্পন্ন হয়।",Prothom Alo,https://www.prothomalo.com/bangladesh/district/558ulrry7m
"সড়কে প্রাণ গেল মা-দাদির, হাসপাতালে সংকটাপন্ন ৬ মাস বয়সী মুক্তা","ময়মনসিংহের নান্দাইল উপজেলায় সড়ক দুর্ঘটনায় দুই নারীর মৃত্যু হয়েছে। তাঁরা সম্পর্কে শাশুড়ি-পুত্রবধূ। দুর্ঘটনায় আহত হয়ে ছয় মাস বয়সী একটি শিশু সংকটাপন্ন অবস্থায় আছে। গতকাল সোমবার সন্ধ্যা সাতটার দিকে ময়মনসিংহ-কিশোরগঞ্জ মহাসড়কের নান্দাইল উপজেলার অরণ্যপাশা এলাকায় দুর্ঘটনা ঘটে। নিহত ব্যক্তিরা হলেন জহুরা খাতুন (৫০) ও তাঁর পুত্রবধূ বৃষ্টি আক্তার (২২)। জহুরা অরণ্যপাশা গ্রামের কৃষক আবদুল হেকিমের স্ত্রী। বৃষ্টি তাঁর ছেলে উজ্জ্বল মিয়ার স্ত্রী। উজ্জ্বলও একজন কৃষক। দুর্ঘটনায় গুরুতর আহত হয়ে বৃষ্টির ছয় মাস বয়সী সন্তান মুক্তা খাতুন বর্তমানে ঢাকা মেডিকেল কলেজ হাসপাতালে চিকিৎসাধীন। আজ মঙ্গলবার সকালে অরণ্যপাশা গ্রামে নিহত ব্যক্তিদের বাড়িতে গিয়ে দেখা যায়, সেখানে গ্রামবাসীর ভিড়। বাড়ির ভেতরে চলছিল নিহত ব্যক্তিদের জানাজা ও দাফনের আয়োজন। সেখান থেকে ভেসে আসছিল কান্নার রোল।নিহত বৃষ্টি আক্তারের চাচাতো ভাই মো. মোশাররফ হোসেন জানান, তাঁর ভাগনি মুক্তা খাতুন সর্দি-জ্বরে আক্রান্ত ছিল। বৃষ্টি ও তাঁর শাশুড়ি মিলে গতকাল বিকেলে নান্দাইল চৌরাস্তায় গিয়েছিলেন মুক্তাকে চিকিৎসক দেখানোর জন্য। সেখান থেকে একটি ইজিবাইকে তাঁরা বাড়ি ফিরছিলেন। ইজিবাইকটি ময়মনসিংহ-কিশোরগঞ্জ মহাসড়ক দিয়ে অরণ্যপাশা কমিউনিটি ক্লিনিকের কাছে এসে বাড়ির রাস্তার দিকে মোড় নিচ্ছিল। এ সময় বিপরীত দিক থেকে আসা দ্রুতগামী একটি মাইক্রোবাস ইজিবাইকটিকে ধাক্কা দেয়। এতে ইজিবাইকটি দুমড়েমুচড়ে ছিটকে সড়কের পাশে গিয়ে পড়ে। এ ঘটনায় ইজিবাইকের তিন আরোহী শিশু মুক্তা খাতুন, জহুরা খাতুন ও বৃষ্টি আক্তার গুরুতর আহত হন। এ দৃশ্য দেখে পথচারীরা দৌড়ে গিয়ে আহত ব্যক্তিদের উদ্ধার করে কিশোরগঞ্জ ২৫০ শয্যা সদর হাসপাতালে নিয়ে যান। সেখানে নেওয়ার পর জহুরা খাতুন মারা যান। বৃষ্টি আক্তার ও তাঁর শিশুকন্যা মুক্তার অবস্থা সংকটাপন্ন হয়ে পড়লে চিকিৎসকের পরামর্শে তাঁদের ময়মনসিংহ মেডিকেল কলেজ হাসপাতালে নেওয়া হয়। সেখানে বৃষ্টি আক্তারকে মৃত ঘোষণা করেন চিকিৎসক। পরে শিশু মুক্তাকে রাতেই ঢাকা মেডিকেল কলেজ হাসপাতালে নেওয়া হয়। শিশুটি মাথায় আঘাত পেয়েছে বলে চিকিৎসকের বরাত দিয়ে পরিবারের সদস্যরা জানিয়েছেন। নান্দাইল হাইওয়ে থানার ভারপ্রাপ্ত কর্মকর্তা মো. শফিউর রহমান বলেন, দুর্ঘটনার পরপরই মাইক্রোবাসটি পালিয়ে গেছে। তাঁরা সেটি শনাক্ত করার চেষ্টা করছেন। নিহত ব্যক্তিদের পরিবারের সদস্যদের আবেদনের পরিপ্রেক্ষিতে লাশ ময়নাতদন্ত ছাড়াই হস্তান্তর করা হয়েছে। বৃষ্টি আক্তারের বাবা সোনা মিয়া বলেন, দুই বছর আগে উজ্জ্বল মিয়ার সঙ্গে তাঁর মেয়ের বিয়ে হয়েছিল। তাঁদের একমাত্র সন্তান হচ্ছে মুক্তা। শিশুটিকে রেখে মা-দাদির এভাবে চলে যাওয়া কেউ মেনে নিতে পারছেন না।",Prothom Alo,https://www.prothomalo.com/bangladesh/district/q086711kyl
মানিকগঞ্জে মহাসড়কে বাসের চাপায় প্রাণ গেল পোশাকশ্রমিকের,"মানিকগঞ্জের সাটুরিয়া উপজেলায় ঢাকা-আরিচা মহাসড়কে যাত্রীবাহী একটি বাসের চাপায় ইয়াসমিন হোসেন (২৫) নামের এক পোশাকশ্রমিক নিহত হয়েছেন। আজ সোমবার দুপুরে মহাসড়কের নয়াডিঙ্গী বাসস্ট্যান্ড এলাকায় এ দুর্ঘটনা ঘটে। ইয়াসমিন হোসেন উপজেলার নয়াডিঙ্গী এলাকায় তারাশিমা অ্যাপারেলস লিমিটেড নামের পোশাক কারখানায় কাজ করতেন। তিনি উপজেলার চর ভাটারা গ্রামের মোখলেছ ব্যাপারীর মেয়ে। গোলড়া হাইওয়ে থানার পুলিশ ও স্থানীয় সূত্রে জানা গেছে, তারাশিমা অ্যাপারেলস নামের পোশাক কারখানাটি মহাসড়কের পাশে অবস্থিত। আজ বেলা দেড়টার দিকে দুপুরের বিরতির সময় কারখানা থেকে বের হয়ে মহাসড়ক পার হচ্ছিলেন ইয়াসমিন।ওই সময় ঢাকাগামী রোজিনা পরিবহনের একটি যাত্রীবাহী বাস তাঁকে চাপা দেয়। এতে ঘটনাস্থলেই তাঁর মৃত্যু হয়। খবর পেয়ে গোলড়া হাইওয়ে থানার পুলিশ ঘটনাস্থল থেকে লাশটি উদ্ধার করে। গোলড়া হাইওয়ে থানার ভারপ্রাপ্ত কর্মকর্তা সুখেন্দু বসু প্রথম আলোকে বলেন, এ ঘটনায় ঢাকার ধামরাই উপজেলার কালামপুর এলাকা থেকে চাপা দেওয়া বাসটি জব্দ করা হয়েছে। তবে এর চালক ও সহকারী পালিয়েছেন। এ ঘটনায় আইনানুগ ব্যবস্থা প্রক্রিয়াধীন রয়েছে।",Prothom Alo,https://www.prothomalo.com/bangladesh/district/xm40q6rojk
"সড়ক দুর্ঘটনায় দুমড়েমুচড়ে গেল গাড়ি, হাসপাতালে ইতালির ইউরোজয়ী স্ট্রাইকার","ভয়াবহ সড়ক দুর্ঘটনায় আহত হয়েছেন ইতালির হয়ে ইউরো চ্যাম্পিয়নশিপ শিরোপা জয়ী স্ট্রাইকার ও লাৎসিওর অধিনায়ক চিরো ইম্মোবিলে। দুর্ঘটনার পর তাঁকে উদ্ধার করে হাসপাতালে নিয়েছে পুলিশ।ব্রিটিশ সংবাদমাধ্যম বিবিসি ও দ্য গার্ডিয়ান জানিয়েছে, গতকাল রোববার রাজধানী রোমের অলিম্পিকো স্টেডিয়ামের কাছে একটি ট্রামের সঙ্গে ইম্মোবিলের গাড়ির সংঘর্ষ হয়। এ ঘটনায় ইম্মোবিলের গাড়ির সামনের অংশ দুমড়েমুচড়ে যায়। গাড়িতে তাঁর সঙ্গে দুই কন্যাসন্তানও ছিল। দুর্ঘটনায় ৩৩ বছর বয়সী তারকা পিঠে ও পাঁজরে আঘাত পেলেও সন্তানেরা অক্ষত আছে। ইতালিয়ান সিরি ‘আ’তে শুক্রবার স্পেৎসিয়ার মাঠে লাৎসিওর ৩–০ ব্যবধানে জয়ের রাতে গোল করেছেন ইম্মোবিলে। এ জয়ে পয়েন্ট তালিকার দুইয়ে থাকাটা আরও পোক্ত করেছে তারা। ঘরের মাঠে আগামী শনিবার তুরিনোর বিপক্ষে ম্যাচ সামনে রেখে প্রস্তুতি শুরু করে দিয়েছে লাৎসিও। এর মধ্যেই এল বড় দুঃসংবাদ। এক বিবৃতিতে লাৎসিও জানিয়েছে, ‘চিরো ইম্মোবিলে মেরুদণ্ডে আঘাত পেয়েছেন এবং তাঁর ডান পাঁজরে ফাটল ধরা পড়েছে। তবে বর্তমানে তাঁর অবস্থা ভালো।’ক্লাবের সবচেয়ে বড় তারকার দ্রুত সুস্থতা কামনা করে তারা আরও লিখেছে, ‘আগোন্তিনো জেমেল্লি বিশ্ববিদ্যালয় ক্লিনিকের জরুরি বিভাগে ইম্মোবিলেকে পর্যবেক্ষণে রাখা হয়েছে। তাঁর দেখভাল করছেন অধ্যাপক ফ্রান্সেসকো ফ্রানচেসি। অধিনায়ক, আমরা তোমার সঙ্গেই আছি।’ আরও পড়ুনকরোনায় হারানো হাসি ফেরাতে পেরে খুশি ইম্মোবিলে",Prothom Alo,https://www.prothomalo.com/sports/football/naoh7jbj3n
"বুয়েটের প্রতিবেদন
মাদারীপুরে সেই দুর্ঘটনা বাসের টায়ার ফেটেই","মাদারীপুরের শিবচরে এক্সপ্রেসওয়েতে সেই ভয়াবহ দুর্ঘটনা ঘটে যাত্রীবাহী বাসটির টায়ার ফেটে। ওই দুর্ঘটনার সম্ভাব্য অন্য কারণগুলোর চেয়ে এটাই বেশি যুক্তিযুক্ত বলে জানিয়েছে বাংলাদেশ প্রকৌশল বিশ্ববিদ্যালয়ের (বুয়েট) সড়ক দুর্ঘটনা গবেষণা ইনস্টিটিউট (এআরআই)।গত ১৯ মার্চের সেই দুর্ঘটনায় ১৯ জন নিহত হন, আহত হন ২৬ জন। এআরআইয়ের পর্যবেক্ষণ হচ্ছে, দুর্ঘটনায় প্রাণহানি বেশি হয়েছে দ্রুতগতির মহাসড়কের (এক্সপ্রেসওয়ে) ওই অংশে নিরাপত্তাবেষ্টনী বা গার্ড রেল না থাকার কারণে।ওই দুর্ঘটনার পর এআরআইয়ের একটি বিশেষজ্ঞ দল সরেজমিন তদন্ত করে। রোববার বুয়েট কাউন্সিল ভবনে সেই প্রতিবেদন উপস্থাপন করেন এআরআইয়ের পরিচালক অধ্যাপক সামছুল হক। এআরআইয়ের অনুসন্ধানে উঠে এসেছে, বাসের ব্রেকের ত্রুটির কারণে এই দুর্ঘটনা ঘটেনি। চালক যথেষ্ট বিশ্রাম নেওয়ার সুযোগও পেয়েছিলেন। তাই চালকের ক্লান্তি এই দুর্ঘটনার সম্ভাব্য কারণ হিসেবে বিবেচনায় নেয়নি এআরআই। ঢাকা থেকে ফরিদপুরের ভাঙ্গা পর্যন্ত বঙ্গবন্ধু শেখ মুজিবুর রহমান মহাসড়ক বিশ্বমানের। এই মহাসড়কে ঘণ্টায় সর্বোচ্চ ৮০ কিলোমিটার গতিতে যানবাহন চলাচলের অনুমতি আছে। তদন্তে এআরআই দেখেছে, দুর্ঘটনার শিকার ইমাদ পরিবহনের বাসটি সে সময় ৭৯ কিলোমিটার গতিতে চলছিল। চালক মধ্যম শ্রেণির লাইসেন্স নিয়ে বাসটি চালাচ্ছিলেন।তবে তিনি ভারী যানবাহনের ড্রাইভিং লাইসেন্স পাওয়ার জন্য প্রয়োজনীয় প্রক্রিয়া সম্পন্ন করেছিলেন। দুর্ঘটনার আগে চালক পথচারীকে আঘাত করেছিলেন, এমন কোনো প্রমাণও নেই। প্রতিকূল আবহাওয়ার জন্যও দুর্ঘটনাটি ঘটেনি। দুর্ঘটনাটি আকস্মিকভাবে হয়েছিল, যা টায়ার ফেটে যাওয়ার কারণে হতে পারে। তাই টায়ার ফেটে যাওয়াই এই দুর্ঘটনার সবচেয়ে যুক্তিযুক্ত কারণ। একটা এক্সপ্রেসওয়ে যেভাবে হওয়া দরকার ছিল, দুঃখের সঙ্গে বলতে হয়, এটা সেভাবে হয়নি। এখানে নিরাপত্তাব্যবস্থায় অনেক ত্রুটি-বিচ্যুতি আছেঅধ্যাপক সামছুল হক, পরিচালক এআরআই, বুয়েট যানবাহনের তথ্যের বিষয়ে প্রতিবেদনে বলা হয়েছে, ইমাদ পরিবহনের বাসটি ২০১৭ সালে আমদানি করা ও অশোক লিল্যান্ড কোম্পানির তৈরি। ২০১৮ সালে নিবন্ধন নেওয়া হয়। ২০২২ সালের শেষ দিকে আরেকটি দুর্ঘটনায় পড়ার কারণে এই বাসের চলাচলের অনুমতি বাতিল করা হয়েছিল। চলতি বছরের ১৮ জানুয়ারি বাসটির ফিটনেসের মেয়াদও শেষ হয়। তবে বাসের অভ্যন্তরীণ ও বহির্ভাগ ভালো ছিল। বাসটিতে চালক ও গতি পর্যবেক্ষণের ব্যবস্থাও ছিল। তবে বাসের টায়ার অপেক্ষাকৃত নতুন হলেও মানসম্পন্ন ছিল না। সামনের বাঁ পাশের টায়ার ছিল ফাটা।কেন এত হতাহতের ঘটনা ঘটেছে, তার ব্যাখ্যাও দেওয়া হয়েছে এআরআইয়ের এই প্রতিবেদনে। বলা হয়েছে, একটি কালভার্টের ঠিক আগে বাসটির পথচ্যুতি ঘটে। শেষ পর্যন্ত বাসটি কালভার্টের কংক্রিটের দেয়ালে ওপরের অংশে ধাক্কা খায়। ফলে বাসের সামনের অংশ ভেঙে যায় এবং ভেতরের দিকে চেপে যায়। যেহেতু বাসটি ভেতরের দিকে চেপে গিয়েছিল, তাই চালক, সুপারভাইজার, চালকের সহকারী এবং সামনের সিটের যাত্রীদের সামনে পর্যাপ্ত ফাঁকা জায়গা না থাকায় ১৪ জনের তাৎক্ষণিক মৃত্যু ঘটে এবং অনেকে গুরুতর আহত হন। প্রতিবেদনে বলা হয়, সড়ক থেকে কোনো গাড়ি যেন ছিটকে না পড়ে এবং কোনো বিপজ্জনক বস্তু বা কাঠামোর সঙ্গে ধাক্কা না খায়, সে জন্য দ্রুতগতির সড়কের পাশে নিরাপত্তাবেষ্টনী থাকা জরুরি। কিন্তু মহাসড়কের ওই অংশে সেই বেষ্টনী ছিল না। বেষ্টনী থাকলে বাসটি সড়ক থেকে এত দূরে ছিটকে পড়ত না। কালভার্টের সঙ্গে ধাক্কাও এড়ানো যেত। সে ক্ষেত্রে এত প্রাণহানি না-ও হতে পারত বলে প্রতিবেদনে উল্লেখ করা হয়েছে।এই প্রতিবেদন তৈরির জন্য দুর্ঘটনার স্থান পরিদর্শন ও প্রয়োজনীয় প্রাথমিক তথ্য সংগ্রহ করে এআরআইয়ের কারিগরি দল। সেই দলের সদস্যরা দুর্ঘটনাকবলিত বাসের সর্বশেষ অবস্থান চিহ্নিত করেন। সড়কে টায়ারের দাগ পর্যবেক্ষণ করেন। বাসচালকের ডিউটি রোস্টার (বাস চালানোর পালা) দেখেন। দুর্ঘটনার শিকার বাসের ক্ষতির ধরনও পরীক্ষা করেন তাঁরা। বাসে যাত্রীদের বসার অবস্থানও পর্যবেক্ষণ করেন। হতাহত ব্যক্তির পরিবারের সদস্য, টায়ার বিশেষজ্ঞ ও জিপিএস ট্র্যাকিং পরিষেবা প্রদানকারী কর্তৃপক্ষের সাক্ষাৎকার নেন।প্রতিবেদন উপস্থাপনের সময় অধ্যাপক সামছুল হক বলেন, ‘ওই মহাসড়ক সবচেয়ে উন্নত মানের। তাতে স্থানীয় যানবাহন চলাচলের আলাদা পথ (সার্ভিস রোড) আছে। কোনো মোড় নেই। সড়ক পারাপার হওয়ার জন্য ইন্টারসেকশন-ইন্টারচেঞ্জ আছে। এ রকম রাস্তা বাংলাদেশে প্রথম হয়েছে। কিন্তু একটা এক্সপ্রেসওয়ে যেভাবে হওয়া দরকার ছিল, দুঃখের সঙ্গে বলতে হয়, এটা সেভাবে হয়নি। এখানে নিরাপত্তাব্যবস্থায় অনেক ত্রুটি-বিচ্যুতি আছে।’ দুর্ঘটনা রোধে প্রতিবেদনে বেশ কিছু সুপারিশ করা হয়েছে। তার মধ্যে রয়েছে ভারী বাণিজ্যিক যানবাহনে অবশ্যই ট্র্যাকিং যন্ত্র থাকতে হবে। সেই যন্ত্রের সঙ্গে চালকের রোস্টার ও ড্রাইভিং রেজিস্টার আপলোড করতে হবে, যেন চালক বেশি সময় গাড়ি চালাচ্ছেন কি না, তা সহজেই পর্যবেক্ষণ করা যায়।এক্সপ্রেসওয়ে নির্মাণে আগে বাধ্যতামূলকভাবে প্রাক্‌-নিরাপত্তা নিরীক্ষা করার নীতি প্রণয়ন করতে হবে। আমদানি করা টায়ারের উপাদানের গুণগত মান পরীক্ষার জন্য বিএসটিআইকে ধ্বংসাত্মক ও অধ্বংসাত্মক, উভয় ধরনের পরীক্ষা করার সুবিধা দিতে হবে। বিআরটিএ ও হাইওয়ে পুলিশের সক্ষমতা আরও বাড়াতে হবে।",Prothom Alo,https://www.prothomalo.com/bangladesh/esb515hk1y
"পিরোজপুরে রডবাহী নছিমন উল্টে গিয়ে চালক নিহত, আহত ৩","পিরোজপুর সদর উপজেলায় শ্যালো ইঞ্জিনচালিত নসিমন উল্টে গিয়ে চালক জাহিদুল ইসলাম (২৮) নিহত হয়েছেন। আজ রোববার বেলা দুইটার দিকে সদর উপজেলার বঙ্গমাতা বেগম ফজিলাতুন্নেছা মুজিব অষ্টম বাংলাদেশ-চীন মৈত্রী সেতুর পশ্চিম প্রান্তের সংযোগ সড়কে এ দুর্ঘটনা ঘটে।নিহত জাহিদুল ইসলাম সদর উপজেলার দক্ষিণ রানীপুর গ্রামের সিরাজুল ইসলামের ছেলে। এ ঘটনায় ওই নসিমনে থাকা তিনজন আহত হয়েছেন। আহত শ্রমিকেরা হলেন—সজিব মাঝি (২৫), গৌরব দাস (২৫) ও লিটন খান (২৫)। পুলিশ ও প্রত্যক্ষদর্শীদের সঙ্গে কথা বলে জানা গেছে, আজ দুপুরে কাউখালী উপজেলা থেকে প্রায় সাত টন রড নিয়ে নছিমনটি পিরোজপুরে যাচ্ছিল। বেলা দুইটার দিকে নছিমনটি বঙ্গমাতা বেগম ফজিলাতুন্নেছা মুজিব অষ্টম বাংলাদেশ-চীন মৈত্রী সেতু পার হয়ে পশ্চিম প্রান্তের সংযোগ সড়ক দিয়ে যাচ্ছিল। এ সময় চালক জাহিদুল নিয়ন্ত্রণ হারালে নছিমনটি উল্টে যায়। এতে ঘটনাস্থলে টমটমের চালক জাহিদুল মারা যান। এ ছাড়া নছিমনের ওপর বসে থাকা তিন শ্রমিক সজিব, গৌরব ও লিটন গুরুতর আহত হন।পরে স্থানীয় লোকজন আহত শ্রমিকদের উদ্ধার করে পিরোজপুর সদর হাসপাতালে নিয়ে গেলে কর্তব্যরত চিকিৎসক উন্নত চিকিৎসার জন্য সজীব ও গৌরবকে খুলনা মেডিকেল কলেজ হাসপাতালে পাঠান। পিরোজপুর সদর হাসপাতালের কর্তব্যরত চিকিৎসক রমজান আলী বলেন, দুজনের শারীরিক অবস্থা গুরুতর হওয়ায় তাঁদের প্রাথমিক চিকিৎসা দিয়ে খুলনা মেডিকেল কলেজ হাসপাতালে পাঠানো হয়েছে। এ ছাড়া একজন আমাদের হাসপাতালে ভর্তি আছেন।পিরোজপুর সদর থানার ভারপ্রাপ্ত কর্মকর্তা (ওসি) আ জ ম মাসুদুজ্জামান বলেন, পুলিশ নিহত চালকের লাশ উদ্ধার করেছে। এ ঘটনায় আইনানুগ ব্যবস্থা নেওয়া হচ্ছে।",Prothom Alo,https://www.prothomalo.com/bangladesh/district/mvncz8p2hm
নারায়ণগঞ্জে ট্রাক-অটোরিকশা মুখোমুখি সংঘর্ষে দুজন নিহত,"নারায়ণগঞ্জের বন্দরে মিনি ট্রাক ও সিএনজিচালিত অটোরিকশার মুখোমুখি সংঘর্ষে দুজন নিহত হয়েছেন। এ ঘটনায় আহত হয়েছেন আরও দুই যাত্রী। আজ রোববার সকাল সাড়ে সাতটার দিকে মদনপুর বাসস্ট্যান্ড–সংলগ্ন ফুলহর এলাকায় এই ঘটনা ঘটে।নিহত ব্যক্তিরা হলেন নারায়ণগঞ্জের বন্দর উপজেলার দক্ষিণ লক্ষণখোলা এলাকার তারা মিয়ার ছেলে জহিরুল ইসলাম (৪২) ও গাইবান্ধার মুকুল মিয়া (৪০)। জহিরুল গার্মেন্টসের ঝুট ব্যবসায়ী। মুকুল মিয়া মদনপুরের একটি পোশাক কারখানার শ্রমিক ছিলেন বলে জানিয়েছে পুলিশ। প্রত্যক্ষদর্শীদের বরাত দিয়ে বন্দর থানার ভারপ্রাপ্ত কর্মকর্তা আবু বক্কর সিদ্দিক প্রথম আলোকে বলেন, আজ সকাল সাড়ে সাতটার দিকে উপজেলার লক্ষণখোলা বাসস্ট্যান্ড থেকে চারজন যাত্রী নিয়ে অটোরিকশাটি মদনপুর যাচ্ছিল। পথে মদনপুর-মদনগঞ্জ সড়কের ফুলহর এলাকায় পৌঁছালে বিপরীত দিক থেকে আসা একটি মিনি ট্রাকের সঙ্গে মুখোমুখি সংঘর্ষ হয়। এতে অটোরিকশাটি দুমড়েমুচড়ে ঘটনাস্থলে যাত্রী জহিরুল ও মুকুল নিহত হন। এ ঘটনায় আহত অটোরকিশাচালক আলতাফ হোসেন ও যাত্রী দুলাল হোসেনকে স্থানীয় একটি হাসপাতালে ভর্তি করা হয়েছে। এদিকে সহকর্মী নিহত হওয়ার প্রতিবাদে ইপিলিয়ন গার্মেন্টস নামের কারখানার শ্রমিকেরা সকাল সোয়া আটটার দিকে ঢাকা-চট্টগ্রাম মহাসড়ক অবরোধ করেন। প্রায় ১০ মিনিট পর পুলিশ পরিস্থিতি নিয়ন্ত্রণে আনলে মহাসড়কে যান চলাচল স্বাভাবিক হয়।নারায়ণগঞ্জের অতিরিক্ত পুলিশ সুপার বিল্লাল হোসেন প্রথম আলোকে বলেন, দুর্ঘটনাকবলিত ট্রাকটি জব্দ করা হয়েছে। এই ঘটনায় বিক্ষুদ্ধ শ্রমিকেরা মহাসড়ক অবরোধের চেষ্টা করলে পুলিশ গিয়ে পরিস্থিতি নিয়ন্ত্রণে আনে। সড়কে যান চলাচল স্বাভাবিক রয়েছে।",Prothom Alo,https://www.prothomalo.com/bangladesh/district/pknr2r7iun
"পদ্মা সেতুর সার্ভিস সড়কে পথচারীদের ওপর উঠে গেল বাস, প্রাণ গেল একজনের","শরীয়তপুরের জাজিরায় বাসের চাসের চাপায় লাক্কু মাদবর (৩০) নামের এক ব্যক্তি নিহত হয়েছেন। আজ রোববার সকালে উপজেলার নাওডোবা এলাকায় পদ্মা সেতুর সার্ভিস সড়কে এ দুর্ঘটনা ঘটে। এ সময় বাসের চাপায় আরও ছয়জন আহত হয়েছেন। পরে ফায়ার সার্ভিস, পুলিশ ও সেনা সদস্যরা তাঁদের উদ্ধার করে হাসপাতালে পাঠান।  নিহত লাক্কু জাজিরা উপজেলার পশ্চিম নাডোবা গ্রামের মালেক মাদবরের ছেলে। তিনি ব্যাটারিচালিত অটোরিকশার চালক ছিলেন। পদ্মা সেতু দক্ষিণ থানা ও প্রত্যক্ষদর্শীদের সঙ্গে কথা বলে জানা গেছে, আজ সকালে বসুমতি ট্রান্সপোর্টের একটি বাস ঢাকা থেকে গোপালগঞ্জের মুকসুদপুরে যাচ্ছিল। সকাল ৯টার দিকে বাসটি পদ্মা সেতুর টোল প্লাজা পেরিয়ে সার্ভিস সড়ক দিয়ে নাওডোবার জমাদ্দার মোড় এলাকায় অতিক্রম করছিল। সেখানে বাসে ওঠার জন্য যাত্রী অপেক্ষা করছিলেন। একই সঙ্গে বাস থেকে নামা যাত্রীদের পরিবহন করার জন্য ভ্যান ও অটোরিকশা নিয়ে চালকেরাও সেখানে দাঁড়িয়ে ছিলেন। এ সময় ওই বাসের চালক নিয়ন্ত্রণ হারালে বাসটি পথচারীদের ওপর উঠে যায়। এতে ঘটনাস্থলেই লাক্কু মাদবর মারা যান। এ ছাড়া বাসের নিচে চাপা পড়ে ছয় পথচারী আহত হন। দুর্ঘটনার পর স্থানীয় লোকজন প্রথমে তিনজনকে উদ্ধার করে জাজিরা ও শিবপুর উপজেলা স্বাস্থ্য কমপ্লেক্স  হাসপাতালে পাঠান। খবর পেয়ে ফায়ার সার্ভিস, পদ্মা সেতু দক্ষিণ থানা-পুলিশ, শিবচর হাইওয়ে থানা-পুলিশ ও জাজিরা শেখ রাসেল সেনানিবাসের সেনাসদস্যরা উদ্ধার অভিযানে অংশ নেন। পরে সেনানিবাসের ক্রেন দিয়ে বাসটি সরিয়ে আটকে পড়া তিন পথচারীকে উদ্ধার করা হয়। আহত ব্যক্তিদের শেখ রাসেল সেনানিবাসের হাসপাতালে চিকিৎসার জন্য নেওয়া হয়। বাসচাপায় নিহত লাক্কু মাদবরের চাচাতো ভাই মোতাহার মাদবর মুঠোফোনে প্রথম আলোকে বলেন, লাক্কু তাঁর অটোরিকশায় যাত্রী নেওয়ার জন্য নাওডোবার জমাদ্দার মোড় এলাকায় অপেক্ষা করছিলেন। তাঁর অটোরিকশাটি সড়কের পাশেই দাঁড় করানো ছিল।পদ্মা সেতু দক্ষিণ থানার ভারপ্রাপ্ত কর্মকর্তা (ওসি) মোস্তাফিজুর রহমান প্রথম আলোকে বলেন, দুর্ঘটনার পরপরই বাসটি রেখে এর চালক, চালকের সরকারী ও বাসের সুপারভাইজার পালিয়ে গেছেন। বাসটি জব্দ করা হয়েছে। এ ঘটনায় মামলা করা হবে।",Prothom Alo,https://www.prothomalo.com/bangladesh/district/e9v1klqgrl
"ট্রাক–বাসের মুখোমুখি সংঘর্ষে দুই চালক নিহত, আহত ১২","দিনাজপুরের বিরামপুরে ট্রাকের সঙ্গে যাত্রীবাহী বাসের মুখোমুখি সংঘর্ষে দুজন নিহত হয়েছেন। নিহত ব্যক্তিদের একজন বাসের চালক, অন্যজন ট্রাকের চালক। আজ রোববার ভোর সাড়ে ৫টার দিকে দিনাজপুর-গোবিন্দগঞ্জ আঞ্চলিক মহাসড়কের দিওড় বটতলী নামক স্থানে এ দুর্ঘটনা ঘটে।দুর্ঘটনায় যাত্রীবাহী বাসের ১২ জন যাত্রী আহত হয়েছেন। তাঁদের মধ্যে পাঁচজনের অবস্থা গুরুতর হওয়ায় উন্নত চিকিৎসার জন্য দিনাজপুর এম আবদুর রহিম মেডিকেল কলেজ হাসপাতালে পাঠানো হয়েছে। দুর্ঘটনায় নিহত বাসচালক গোলাম রব্বানী (৩৮) দিনাজপুরের বীরগঞ্জ উপজেলার ভোগনগরের আব্বাস আলীর ছেলে। নিহত ট্রাকচালক আবুল কালাম আজাদ (৩৫) ব্রাহ্মণবাড়িয়া জেলার বাসিন্দা বলে জানিয়েছে পুলিশ।পুলিশ ও ঘটনার প্রত্যক্ষদর্শী দিওড় বটতলী বাজারের দোকানদার মানিক মণ্ডলের সঙ্গে কথা বলে জানা গেছে, দিনাজপুর থেকে লাউ নিয়ে একটি ট্রাক ঢাকার দিকে যাচ্ছিল। অন্যদিকে ঢাকা থেকে আসা নাবিল পরিবহনের একটি বাস দিনাজপুরের দিকে যাচ্ছিল। আজ দিওড় বটতলী বাজারে যানবাহন দুটির মুখোমুখি সংঘর্ষ হয়। এতে দুটি গাড়ির সামনের অংশ দুমড়েমুচড়ে যায়। গাড়ির ভেতরে চাপা খেয়ে দুই চালকের মৃত্যু হয়। বাসে থাকা অন্তত ১২ জন যাত্রী আহত হন। খবর পেয়ে বিরামপুর ফায়ার সার্ভিস ও সিভিল ডিফেন্সের কর্মীরা নিহত ও আহত ব্যক্তিদের উদ্ধার করে বিরামপুর উপজেলা স্বাস্থ্য কমপ্লেক্স নেন।বিরামপুর উপজেলা স্বাস্থ্য কমপ্লেক্সের জরুরি বিভাগের চিকিৎসক গোলাম মাহমুদুর রহমান প্রথম আলোকে বলেন, সড়ক দুর্ঘটনায় ২ জন নিহত ও আহত ১২ জনকে স্থানীয় লোকজনের সহযোগিতায় ফায়ার সার্ভিসের কর্মীরা হাসপাতালে নিয়ে আসেন। আহত ব্যক্তিদের মধ্যে পাঁচজনের অবস্থা গুরুতর হওয়ায় তাঁদের উন্নত চিকিৎসার জন্য দিনাজপুর এম আবদুর রহিম মেডিকেল কলেজ হাসপাতালে পাঠানো হয়েছে। বাকিদের প্রাথমিক চিকিৎসা দিয়ে ছেড়ে দেওয়া হয়েছে। বিরামপুর থানার পরিদর্শক (তদন্ত) মমিনুল ইসলাম প্রথম আলোকে বলেন, নিহত দুজনের মরদেহ উপজেলা স্বাস্থ্য কমপ্লেক্স রয়েছে। ঘটনাস্থল থেকে দুর্ঘটনাকবলিত ট্রাক ও বাস জব্দ করে পুলিশি হেফাজতে নেওয়া হয়েছে। নিহত ব্যক্তিদের পরিবারের পক্ষ থেকে অভিযোগ পাওয়া গেলে পরবর্তী সময় আইনানুগ ব্যবস্থা নেওয়া হবে।এদিকে দুর্ঘটনায় আহতদের চিকিৎসার খোঁজখবর নিতে আজ সকাল ৯টার দিকে এম আবদুর রহিম মেডিকেল হাসপাতালে যান দিনাজপুর জেলা প্রশাসক শাকিল আহমেদ। এ সময় তিনি জেলা প্রশাসনের পক্ষ থেকে নিহতদের পরিবারপ্রতি ২৫ হাজার টাকা এবং আহতদের ১০ হাজার টাকা করে দেওয়ার ঘোষণা দেন।",Prothom Alo,https://www.prothomalo.com/bangladesh/district/h8x2dd0096
হবিগঞ্জে পিকআপ-অটোরিকশার মুখোমুখি সংঘর্ষে নিহত ২,"হবিগঞ্জের বানিয়াচং উপজেলায় পিকআপ ভ্যান ও অটোরিকশার মুখোমুখি সংঘর্ষে এক গৃহবধূসহ দুজন নিহত হয়েছেন। আজ শুক্রবার সন্ধ্যায় উপজেলার শুটকি নদীর বাঁকে হবিগঞ্জ-বানিয়াচং সড়কে এ দুর্ঘটনা ঘটে। দুর্ঘটনায় আরও তিনজন আহত হয়েছেন।নিহত ব্যক্তিরা হলেন জেলার আজমিরীগঞ্জ উপজেলার রসুলগঞ্জ গ্রামের মজনু মিয়া (৪০) ও একই গ্রামের আবদুল আউয়ালের স্ত্রী নূরজাহান বেগম (৫০)। তাঁরা দুজনই অটোরিকশার যাত্রী ছিলেন। পুলিশ ও প্রত্যক্ষদর্শী কয়েকজনের সঙ্গে কথা বলে জানা গেছে, আজ সন্ধ্যায় যাত্রীবাহী অটোরিকশাটি আজমিরীগঞ্জ উপজেলা থেকে হবিগঞ্জ জেলা শহরের দিকে যাচ্ছিল। অটোরিকশাটি বানিয়াচং-হবিগঞ্জ সড়কের শুটকি নদীর বাঁকে আসার পরপরই বিপরীত দিক থেকে আসা একটি পিকআপ ভ্যানের সঙ্গে মুখোমুখি সংঘর্ষ হয়। এতে অটোরিকশাটি দুমড়েমুচড়ে যায় এবং যাত্রীরা আহত হন। তাঁদের উদ্ধার করে হবিগঞ্জ ২৫০ শয্যা জেলা হাসপাতালে নিলে দায়িত্বরত চিকিৎসক মজনু মিয়া ও নূরজাহান বেগমকে মৃত ঘোষণা করেন। আহত অন্য যাত্রীরা প্রাথমিক চিকিৎসা নিয়েছেন। বানিয়াচং থানার ভারপ্রাপ্ত কর্মকর্তা অজয় চন্দ্র দেব প্রথম আলোকে বলেন, দুর্ঘটনাকবলিত গাড়ি দুটি জব্দ করেছে পুলিশ। নিহত ব্যক্তিদের লাশ ময়নাতদন্তের জন্য হাসপাতালের মর্গে পাঠানো হয়েছে। এ ঘটনায় আইনগত ব্যবস্থা নেওয়া হচ্ছে বলে তিনি জানান।",Prothom Alo,https://www.prothomalo.com/bangladesh/district/fh3yjzwiqa
বোয়ালখালীতে সড়ক দুর্ঘটনায় আহত অটোরিকশাচালকের অবস্থা সংকটাপন্ন,"চট্টগ্রামের বোয়ালখালী উপজেলায় সড়ক দুর্ঘটনায় গুরুতর আহত সিএনজিচালিত অটোরিকশার চালক মো. আকতার হোসেনের (২৪) অবস্থা সংকটাপন্ন। আজ শুক্রবার সকালে চিকিৎসকের বরাত দিয়ে তাঁর মেজ ভাই প্রথম আলোকে এ তথ্য জানিয়েছেন।আকতার এখন চট্টগ্রাম নগরের প্রবর্তক মোড় এলাকার একটি বেসরকারি হাসপাতালের নিবিড় পরিচর্যাকেন্দ্রে (আইসিইউ) চিকিৎসাধীন। গতকাল বৃহস্পতিবার উপজেলার শাকপুরার রায়খালী সেতু এলাকায় বেপরোয়া গতির একটি বাসের সঙ্গে আকতারের চালানো অটোরিকশাটির মুখোমুখি সংঘর্ষ হয়। এতে অটোরিকশার পাঁচ যাত্রীর সবাই নিহত হন। গুরুতর আহত হন আকতার।নিহত ব্যক্তিরা হলেন আনজুমা আক্তার (৪০), মো. করিম (৫৪), মো. সেলিম (৪৫), বাবুল দে (৬০) ও আবু ফয়েজ (২৫)।দুর্ঘটনার পর আকতারকে উদ্ধার করে প্রথম চট্টগ্রাম মেডিকেল কলেজ হাসপাতালে নেওয়া হয়। পরে তাঁকে পাশের একটি বেসরকারি হাসপাতালের আইসিইউতে ভর্তি করা হয়। আকতারের বাড়ি চট্টগ্রামের পটিয়ায় উপজেলার কুসুমপুরা গ্রামে। বাবার নাম নুরুল হাকিম। তিন ভাইয়ের মধ্যে আকতার সবার ছোট। তাঁর বড় দুই ভাইও গাড়িচালক।আজ সকালে আকতারের মেজ ভাই মো. সেলিম মুঠোফোনে প্রথম আলোকে বলেন, চিকিৎসকেরা জানিয়েছেন, তাঁর ভাইয়ের অবস্থার কোনো পরিবর্তন হয়নি। তিনি সংকটাপন্ন অবস্থায় আছেন। পরিবারের যে আর্থিক অবস্থা, তাতে আকতারের চিকিৎসার খরচ সামাল দিতে তাঁদের হিমশিম খেতে হচ্ছে। আরও পড়ুনচট্টগ্রামে অটোরিকশা-বাসের সংঘর্ষে চালকসহ ৫ যাত্রী নিহত গতকাল সন্ধ্যায় আকতারের বড় ভাই মো. মহিউদ্দিন প্রথম আলোকে বলেন, চিকিৎসক জানিয়েছেন, তাঁর ভাইয়ের মাথা ও বুকে গুরুতর আঘাত লেগেছে। বাঁ পা থেঁতলে গেছে।বোয়ালখালী থানার পুলিশ জানায়, এ ঘটনায় মামলা হয়েছে। বাসচালক জাকির হোসেনকে (৩০) গ্রেপ্তার করা হয়েছে। বাসটি জব্দ করা হয়েছে।",Prothom Alo,https://www.prothomalo.com/bangladesh/okwzaypdjt
সড়ক দুর্ঘটনার পরিসংখ্যান প্রকাশ; বিআরটিএর চিঠি নিয়ে প্রশ্ন,"সড়ক দুর্ঘটনার হতাহতের পরিসংখ্যান প্রকাশের আগে ‘সরেজমিনে তথ্যাদি যাচাই–বাছাইপূর্বক’ সেটা বিআরটিএকে অবহিত করতে বলা হয়েছে। সড়ক নিরাপত্তা ও দুর্ঘটনা নিয়ে কাজ করছে, এমন বেসরকারি সংগঠনগুলোকে গত ১১ এপ্রিল চিঠি দিয়ে সড়ক পরিবহন কর্তৃপক্ষ (বিআরটিএ) এ কথা বলেছে।‘যাচাই–বাছাই ব্যতীত সড়ক দুর্ঘটনার তথ্য/পরিসংখ্যান প্রকাশ করা প্রসঙ্গে’ শীর্ষক বিআরটিএর এই চিঠি নিয়ে প্রশ্ন তুলেছে বেসরকারি সংগঠনগুলো। তারা বলছে, বিআরটিএ দুর্ঘটনা কমাতে পদক্ষেপ না নিয়ে নিজেদের দুর্বলতা ঢাকতে চায়। এ লক্ষ্যে তারা সড়ক দুর্ঘটনার তথ্য প্রকাশের ওপর নিয়ন্ত্রণ প্রতিষ্ঠা করতে চাইছে। বিআরটিএর পরিচালক (সড়ক নিরাপত্তা) শেখ মোহাম্মদ মাহবুব–ই–রাব্বানীর সই করা চিঠিতে বলা হয়, গত মার্চের সড়ক দুর্ঘটনা নিয়ে রোড সেফটি ফাউন্ডেশন ও বাংলাদেশ যাত্রী কল্যাণ সমিতি দুই রকম তথ্য দিয়েছে। বিআরটিএ যাচাই করে দেখেছে, প্রকৃত তথ্যের চেয়ে একটি সংগঠনের হিসাবে হতাহতের সংখ্যা বেশি দেখানো হয়েছে।তবে যাত্রী কল্যাণ সমিতির মহাসচিব মোজাম্মেল হক চৌধুরী প্রথম আলোকে বলেন, কোনো সংগঠন ২০টি সংবাদপত্র দেখে যাচাই-বাচাই করে পরিসংখ্যান তৈরি করে। আবার কোনো সংগঠন ১২টি সংবাদপত্র দেখে পরিসংখ্যান তৈরি করে। এ কারণে পরিসংখ্যানে তারতম্য হয়। সেটার ব্যাখ্যা বা তথ্যসূত্র প্রতিবেদনে উল্লেখ করা হয়। মোজাম্মেল হকের দাবি, বেসরকারি সংগঠনের পরিসংখ্যানে হতাহতের যে হিসাব উঠে আসে, তার চেয়ে প্রকৃত সংখ্যা আরও বেশি। কারণ, সড়ক দুর্ঘটনার সব মৃত্যুর খবর গণমাধ্যমে প্রকাশিত হয় না।বিআরটিএ বলছে, বেসরকারি সংগঠনগুলো সড়ক দুর্ঘটনার তথ্যাদি শুধু গণমাধ্যমের সংবাদের ভিত্তিতে নিয়মিতভাবে প্রকাশ করছে। পরিসংখ্যানের তারতম্যের কারণে এ নিয়ে জনমনে বিভ্রান্তির সৃষ্টি করছে। তবে রোড সেফটি ফাউন্ডেশনের নির্বাহী পরিচালক সাইদুর রহমান প্রথম আলোকে বলেন,  যাচাই-বাছাই করে একটি গ্রহণযোগ্য পদ্ধতি ব্যবহার করে তাঁরা পরিসংখ্যান তৈরি করেন। দু–একটি ভুঁইফোড় সংগঠন ভুল তথ্য দিচ্ছে, সেই সুযোগ নিচ্ছে বিআরটিএ। তিনি বলেন, সড়ক দুর্ঘটনায় হতাহতের পরিসংখ্যান প্রকাশ করা হলে বিআরটিএ মনে করে সরকারের ভাবমূর্তি ক্ষুণ্ন হচ্ছে। কিন্তু সঠিক চিত্র না থাকলে দুর্ঘটনা রোধে সরকারের সদিচ্ছা থাকলেও ব্যবস্থা নিতে পারে না। বেসরকারি সংগঠনগুলো সঠিক চিত্র তুলে ধরার চেষ্টা করছে।",Prothom Alo,https://www.prothomalo.com/bangladesh/wy4bxbimly
"চিঠিপত্র
এবারের ঈদে বন্ধ হোক সড়কে মৃত্যুর মিছিল","করোনার সংক্রমণের পরেই ঈদ উদ্‌যাপনে নেই কোনো ধরনের বিধিনিষেধ। যার যার মতো সবাই ঈদ আনন্দে মেতে ওঠেন। নির্বিঘ্নে ঈদ উদ্‌যাপনের মধ্যে বেড়েছে সড়ক দুর্ঘটনাও। ঈদের ছুটিতে ঘরমুখো মানুষ তুলনামূলকভাবে স্বস্তিতে বাড়ি ফিরতে পারলেও দুর্ঘটনা যেন কিছুতেই পিছু ছাড়ে না। প্রতি বছর ঈদের ছুটিতে সড়ক দুর্ঘটনায় মৃত্যুর সংখ্যা বেড়ে যায়। গত রোজার ঈদেও তার ব্যতিক্রম হয়নি। ঈদের ছুটিতে মহাসড়কে ছিল মৃত্যুর মিছিল। গত ঈদে পাঁচ দিনের ছুটিতে সড়কে প্রাণ যায় অন্তত ৬৫ জনের। সবচেয়ে বেশি সড়ক দুর্ঘটনা হয় ঈদের পরের দিন বুধবার। ওই দিন দুর্ঘটনায় সারা দেশে কমপক্ষে ২৩ জনের মৃত্যু হয়। প্রতিটি মানুষ স্বপ্ন দেখে নিজেকে ছাড়িয়ে যাওয়ার। কিছু স্বপ্ন আচমকা থমকে যায়, মুহূর্তে সবকিছু এলোমেলো হয়ে যায়। কত স্বপ্ন নিঃশেষ হয়ে যায় ব্যস্ত সড়কে। মানুষের স্বপ্নপূরণের প্রধান অন্তরায় যেন সড়ক দুর্ঘটনা। সড়ক দুর্ঘটনা খুব ভয়াবহ পর্যায়ে চলে গেছে, এ যেন নিত্যদিনের ঘটনা। জীবনচক্রে কত মানুষকে যে ভাগ্যের ফেরে সড়কে জীবন জলাঞ্জলি দিতে হয়, পরিবারে নেমে আসে কালো অধ্যায়। দিনের পর দিন সড়ক দুর্ঘটনা কতটা ঘাতক হয়ে উঠেছে তা বোঝায় যায় সম্প্রতি ঘটে যাওয়া বড় একটি ঘটনায়। গত ১৯ মার্চ মাদারীপুরের শিবচর উপজেলার কুতুবপুর এলাকায় পদ্মা সেতুর এক্সপ্রেসওয়ে থেকে খুলনা থেকে ছেড়ে আসা ইমাদ পরিবহনের বাস ছিটকে পড়ে ২০ জন নিহত হন। আহত হন অন্তত ২৯ জন। সংবাদমাধ্যম সূত্রে আমরা জানতে পারি, ২০২২ সালে ৬ হাজার ৭৪৯টি সড়ক দুর্ঘটনায় প্রাণ হারান ৯ হাজার ৯৫১ জন। সড়কে দুর্ঘটনা ও প্রাণহানির এ সংখ্যা গেল ৮ বছরের মধ্যে সর্বোচ্চ। এর আগে গত ৮ বছরের মধ্যে সবচেয়ে বেশি মৃত্যু ছিল ২০১৫ সালে। ওই বছর সড়ক দুর্ঘটনায় ৮ হাজার ৬৪২ জনের মৃত্যু হয়।সড়ক দুর্ঘটনা সবার কাছে এক আতঙ্কের নাম। সড়কের মড়কে খালি হচ্ছে হাজারো মায়ের কোল। সরকারের একার পক্ষে সড়ক দুর্ঘটনা প্রতিরোধ করা সম্ভব নয়। তবে ঐক্যবদ্ধ প্রচেষ্টায় সড়ক দুর্ঘটনা নিয়ন্ত্রণে রাখা সম্ভব। গণমাধ্যম, সুশীল সমাজ, বিভিন্ন সংগঠন, এনজিও, ছাত্রসমাজ, যাত্রী, চালক, পথচারীসহ সবাইকে সড়ক দুর্ঘটনা প্রতিরোধে এগিয়ে আসতে হবে। তবে সড়ক দুর্ঘটনা প্রতিরোধে সবচেয়ে কার্যকর উদ্যোগ সরকারই নিতে পারে। সড়ক দুর্ঘটনা প্রতিরোধে আইন আছে। এ আইন কার্যকর করার ক্ষেত্রে সরকারের আরও কঠোর হওয়া উচিত। এ ছাড়া প্রধানমন্ত্রী শেখ হাসিনার বিশেষ নির্দেশনাও আছে। সেসব মেনে চললে সড়কে ঈদযাত্রা নিরাপদ হবে বলে আমরা আশা রাখি।তরিকুল ইসলামঅ্যাডভোকেসি অফিসার (কমিউনিকেশন)রোড সেইফটি প্রকল্প, ঢাকা আহ্ছানিয়া মিশন।ই-মেইল: [email protected]",Prothom Alo,https://www.prothomalo.com/opinion/letter/30xl1tuw9z
নাজিরপুরে পিকআপ ভ্যানের চাপায় প্রাণ গেল কৃষকের,"পিরোজপুরের নাজিরপুর উপজেলায় রাস্তা পারাপারের সময়ে পিকআপ ভ্যানের চাপায় মো. কামরুল শেখ (৫৫) নামের এক ব্যক্তি নিহত হয়েছেন। আজ বুধবার সকালে পিরোজপুর-গোপালগঞ্জ আঞ্চলিক মহাসড়কের নাজিরপুরের মাটিভাঙ্গা ডিগ্রি কলেজ মোড় এলাকায় এ দুর্ঘটনা ঘটে।নিহত কামরুল শেখ উপজেলা দক্ষিণ মাটিভাঙ্গা গ্রামের মৃত সুলতান শেখের ছেলে। কামরুল শেখ পেশায় কৃষক ছিলেন। পুলিশ ও নিহত কৃষকের পরিবারের লোকজন বলেন, আজ সকাল সাড়ে ছয়টার দিকে কামরুল শেখ মাঠে ধান কাটার জন্য বাড়ি থেকে বের হন। সকাল সাতটার দিকে উপজেলার মাটিভাঙ্গা ডিগ্রি কলেজ মোড় এলাকায় রাস্তা পার হওয়ার সময়ে পিরোজপুর থেকে আসা একটি পিকআপ ভ্যানের চাপায় ঘটনাস্থলেই তিনি মারা যান। পরে স্থানীয় এক মোটরসাইকেলচালক মুঠোফোনে কামরুল শেখের স্বজনদের বিষয়টি জানান। খবর পেয়ে থানার পুলিশ ঘটনাস্থলে গিয়ে লাশটি উদ্ধার করে।নিহত কামরুলের শেখের স্ত্রী খাদিজা বেগম বলেন, ‘আমার স্বামী ভোরে ধান কাটার জন্য কাস্তে নিয়ে বাড়ি থেকে বের হন। আধা ঘণ্টা পরে আমরা তাঁর মৃত্যুর খবর পাই।’ নাজিরপুর থানার ভারপ্রাপ্ত কর্মকর্তা (ওসি) মো. হামায়ুন কবির বলেন, দুর্ঘটনার পর চালক পিকআপ ভ্যানটি নিয়ে পালিয়ে গেছেন। পিকআপ ভ্যানটি শনাক্তের চেষ্টা চলছে। এ ঘটনায় আইনি ব্যবস্থা নেওয়া হবে।",Prothom Alo,https://www.prothomalo.com/bangladesh/district/6xvbus6eug
মোটরসাইকেল চলাচল নীতিমালার খসড়া নিয়ে এনএসইউ-তে নীতি বিতর্ক,"মোটরসাইকেল চলাচল নীতিমালা, ২০২৩ এর খসড়া নিয়ে মঙ্গলবার এক নীতি বিতর্কের আয়োজন করেছে নর্থ সাউথ ইউনিভার্সিটির (এনএসইউ) সাউথ এশিয়ান ইনস্টিটিউট অব পলিসি অ্যান্ড গভর্নেন্স (এসআইপিজি)। এক সংবাদ বিজ্ঞপ্তিতে জানানো হয়, ‘মোটরসাইকেল চলাচল নীতিমালা, ২০২৩ (খসড়া) কতটা যৌক্তিক?’ শীর্ষক এই নীতি বিতর্কে খসড়া নীতিমালায় দুটি পরিবর্তন আনাসহ কয়েকটি সুপারিশ করা হয়েছে।  বাংলাদেশ সড়ক পরিবহন কর্তৃপক্ষের (বিআরটিএ) চলতি বছরের মার্চ মাসের হিসাব অনুযায়ী, সারা দেশে ৩৮৭টি সড়ক দুর্ঘটনায় প্রাণ হারিয়েছেন ৪১৫ জন। এর মধ্যে মোটরসাইকেলে ১০০টি দুর্ঘটনায় নিহত হন ৮৭ জন। মোটরসাইকেল দুর্ঘটনার জন্য যানটির বেপরোয়া গতিকে অধিকাংশ ক্ষেত্রে দায়ী করা হয়ে থেকে। পরিস্থিতি নিয়ন্ত্রণে ‘মোটরসাইকেল চলাচল নীতিমালা, ২০২৩’ প্রণয়নের উদ্যোগ নেয় সরকার। এতে শহরের মধ্যে মোটরসাইকেলের সর্বোচ্চ গতি ঘণ্টায় ৩০ কিলোমিটার করা, মহাসড়কে মোটরসাইকেলে আরোহী বহন না করা এবং ১২৬ সিসি ইঞ্জিনের নিচে মোটরসাইকেল চলাচল নিষিদ্ধ করাসহ বেশ কিছু প্রস্তাব করা হয়েছে।  এনএসইউ’র নীতি বিতর্কে খসড়া নীতিমালায় দুটি পরিবর্তনের সুপারিশ করা হয়। এক. সড়কে মোটরসাইকেলের গতিসীমা সর্বোচ্চ ৬০ কিলোমিটার আর মহাসড়কে ৯০ কিলোমিটার নির্ধারণ। দুই. ব্যবহারকারীদের সঙ্গে আলোচনা ও মতামতের ভিত্তিতে মোটরসাইকেল চলাচল নীতিমালা প্রণয়ন। এ ছাড়া নীতি বিতর্কে উঠে আসা সুপারিশের মধ্যে রয়েছে—   উন্নত দেশের মতো হাইব্রিড মডেল অনুসরণ করা, হেলমেট পরিধান না করলে জরিমানার যে বিধান আছে তা বাস্তবায়ন করা, গণপরিবহনের সুবিধা নিশ্চিত করা, সচেতনতা বৃদ্ধি এবং মোটরসাইকেলের জন্য আলাদা লেন করা।  নীতি বিতর্কে  সঞ্চালক হিসেবে ছিলেন এসআইপিজি’র পরিচালক ও এনএসইউ’র রাষ্ট্রবিজ্ঞান ও সমাজবিজ্ঞান বিভাগের চেয়ারম্যান অধ্যাপক এসকে তৌফিক এম হক। এতে এনএসইউ’র শিক্ষক ও শিক্ষার্থীরা অংশগ্রহণ করে তাদের মতামত তুলে ধরেন।",Prothom Alo,https://www.prothomalo.com/bangladesh/capital/3ynyy6nh2h
গাজীপুরে কাভার্ড ভ্যানের চাপায় দুই ভাইয়ের মৃত্যু,"ছোট ভাইকে পেছনে বসিয়ে বড় ভাই মোটরসাইকেল নিয়ে বাড়ির পাশেই সড়কে ঘুরে বেড়াচ্ছিল। এমন সময় একটি কাভার্ড ভ্যানের চাপায় প্রাণ গেছে দুই ভাইয়ের। মঙ্গলবার বেলা আড়াইটার দিকে ঘটনাটি ঘটেছে গাজীপুর মহানগরীর কাশিমপুর থানাধীন সুলতান মার্কেট এলাকায়। নিহত দুই ভাইয়ের নাম মেহেদী হাসান (১৪) ও তার ছোট ভাই মো. ইসরাফিল (৯)। তারা গাজীপুর মহানগরীর কাশিমপুর থানাধীন সারদাগঞ্জ ভূঁইয়াপাড়া এলাকার সাজু মিয়ার ছেলে। এলাকাবাসীর বরাতে পুলিশ জানায়, গাইবান্ধা সদর এলাকার সরকারপাড়া এলাকার সাজু মিয়া দীর্ঘদিন ধরে কাশিমপুর থানাধীন সারদাগঞ্জ ভূঁইয়াপাড়া এলাকায় সপরিবার বসবাস করছেন। তাঁর বড় ছেলে মেহেদী হাসান ওই এলাকার সুলতান মেমোরিয়াল স্কুলের নবম শ্রেণি এবং ছোট ছেলে ইশরাফিল একই স্কুলের তৃতীয় শ্রেণিতে লেখাপাড়া করত।আজ দুপুরের দিকে বাবার মোটরসাইকেল নিয়ে ছোট ভাইকে পেছনে বসিয়ে মেহেদী কাশিমপুর-আশুলিয়ার শ্রীপুর সড়ক দিয়ে ঘুরে বেড়াচ্ছিল। এ সময় একটি কাভার্ড ভ্যান তাদের চাপা দিয়ে দ্রুত পালিয়ে যায়। পরে আশপাশের লোকজন দুই ভাইকে উদ্ধার করে গাজীপুরের সারাব এলাকায় শেখ ফাজিলাতুন্নেছা মেমোরিয়াল কেপিজে হাসপাতালে ভর্তি করে। সেখানে চিকিৎসাধীন অবস্থায় তাদের মৃত্যু হয়। প্রতিবেশী আমজাদ হোসেন বলেন, ওই দুই ভাইয়ের বাবা বাড়িতে মোটরসাইকেল রেখে কাজে বাইরে গিয়েছিলেন। এই ফাঁকে বড় ছেলে ঘর থেকে চাবি নিয়ে ছোট ভাইকে নিয়ে ঘুরতে বের হয়। খুব বেশি মোটরসাইকেল চালাতেও পারত না মেহেদী হাসান।এ বিষয়ে কাশিমপুর থানার উপপরিদর্শক (এসআই) মো. হানিফ জানান, ঘটনার পর কাভার্ড ভ্যানটি পালিয়ে গেছে। তবে আশেপাশের সিসি ক্যামেরা দেখে কাভার্ড ভ্যানটি চিহ্নিত করার চেষ্টা চলছে। এ ঘটনায় আইনগত ব্যবস্থা প্রক্রিয়াধীন।",Prothom Alo,https://www.prothomalo.com/bangladesh/district/d3sp30xtl5
ঈদের কেনাকাটা করে বাড়িতে ফেরা হলো না কবিরের,"ঈদের কেনাকাটা করে খালাতো ভাই শাহিন আলমকে (১৮) সঙ্গে নিয়ে মোটরসাইকেলে বাড়িতে ফিরছিলেন কবির হাসান (১৯)। পথে দিনাজপুরের নবাবগঞ্জ শহরে যাত্রীবাহী একটি বাসকে অতিক্রম করতে গিয়ে তিনি দুর্ঘটনার কবলে পড়েন। বাসের চাকায় পিষ্ট হয়ে ঘটনাস্থলেই নিহত হন কবির। মোটরসাইকেল থেকে ছিটকে পড়ে আরোহী শাহিন গুরুতর আহত হয়েছেন।মঙ্গলবার বেলা ১১টার দিকে দিনাজপুরের নবাবগঞ্জ পাইলট উচ্চবিদ্যালয়ের সামনে নবাবগঞ্জ-বিরামপুর সড়কে এ দুর্ঘটনা ঘটে। নিহত কবির হাসান রংপুরের মিঠাপুকুর উপজেলার মানিকবেড়া কুঁড়েরপর গ্রামের মিজানুর রহমানের ছেলে। তিনি মিঠাপুকুরের গোপালপুর টেকনিক্যাল কলেজের দ্বাদশ শ্রেণির শিক্ষার্থী ছিলেন। অন্যদিকে আহত শাহিন আলম নবাবগঞ্জের রাখবেন্দ্রপুর গ্রামের সিদ্দিকুর রহমানের ছেলে। সম্পর্কে তাঁরা পরস্পরের খালাতো ভাই।পুলিশ ও আহত তরুণের সঙ্গে কথা বলে জানা গেছে, সকালে বিরামপুর থেকে রেখা পরিবহন নামের ঢাকাগামী একটি যাত্রীবাহী বাস নবাবগঞ্জ শহর অতিক্রম করছিল। এ সময় ওই দুই তরুণ বিরামপুর শহর থেকে মোটরসাইকেলে নবাবগঞ্জ শহরের দিকে আসছিলেন। পথে নবাবগঞ্জ পাইলট উচ্চবিদ্যালয়ের সামনে পৌঁছানোর পর পেছন থেকে বাসটি অতিক্রম (ওভারটেক) করার সময় মোটরসাইকেলটির নিয়ন্ত্রণ হারিয়ে চালক কবির হাসান ও আরোহী শাহিন আলম সড়কের ওপর ছিটকে পড়েন। স্থানীয় লোকজন তাঁদের দুজনকে উদ্ধার করে নবাবগঞ্জ উপজেলা স্বাস্থ্য কমপ্লেক্সে নিয়ে গেলে চিকিৎসক কবিরকে মৃত ঘোষণা করেন। আর আহত শাহিন হাসপাতালে চিকিৎসাধীন। নবাবগঞ্জ থানার ভারপ্রাপ্ত কর্মকর্তা (ওসি) ফেরদৌস ওয়াহিদ প্রথম আলোকে বলেন, সড়ক দুর্ঘটনায় নিহতের খবর পেয়ে ঘটনাস্থল থেকে বাস ও মোটরসাইকেলটি জব্দ করা হয়েছে। নিহতের পরিবারের পক্ষ থেকে কোনো অভিযোগ না থাকায় লাশ ময়নাতদন্ত ছাড়াই স্বজনদের কাছে হস্তান্তর করা হয়েছে। বাসের চালক ও চালকের সহকারী পালিয়ে গেছেন।",Prothom Alo,https://www.prothomalo.com/bangladesh/district/l8xffbblnf
দিনাজপুরে ট্রা‌কের চাকায় পিষ্ট হ‌য়ে স্কুলছাত্রের মৃত্যু,"দিনাজপুরের চিরিরবন্দর উপজেলায় ট্রাকের চাকায় পিষ্ট হয়ে স্কুলছাত্রের মৃত্যু হয়েছে। আজ মঙ্গলবার সকাল সাতটায় উপজেলার রানীরবন্দর এলাকার কলেজ মোড় বাজারের সামনে দিনাজপুর-রংপুর মহাসড়কে এ ঘটনা ঘটে।মারা যাওয়া স্কুলছাত্রের নাম প্রশান্ত রায় (১৫)। সে উপজেলার আলোকডিহি ইউনিয়নের ক্ষেনপাড়া এলাকার শ্যামল রায়ের ছেলে। প্রশান্ত আলোকডিহি জেবি উচ্চবিদ্যালয়ের দশম শ্রেণির ছাত্র ছিল। পুলিশ ও স্থানীয় সূত্রে জানা যায়, প্রশান্ত রায় সাইকেলে করে প্রাইভেট পড়ার জন্য ইছাম‌তি ক‌লেজ‌ মোড় এলাকায় যাচ্ছিল। কলেজ মোড় বাজারের সামনে পৌঁছালে দিনাজপুর থে‌কে ছে‌ড়ে আসা রংপুরগামী ধান‌বোঝাই এক‌টি ট্রা‌ক সাইকেল আরোহী প্রশান্তকে ধাক্কা দেয়। এতে প্রশান্ত সাইকেল থে‌কে ছিট‌কে পড়ে ট্রা‌কের পেছনের চাকায় পিষ্ট হয়ে ঘটনাস্থলেই মারা যায়। চিরিরবন্দর থানার ভারপ্রাপ্ত কর্মকর্তা বজলুর র‌শিদ ব‌লেন, দুর্ঘটনার পর ক্ষুব্ধ স্থানীয় লোকজন প্রায় এক ঘণ্টা সড়ক অবরোধ ক‌রে রাখেন। প‌রে উপজেলা নির্বাহী কর্মকর্তা (ইউএনও) খা‌লিদ হাসা‌ন ঘটনাস্থলে গিয়ে তাঁদের বুঝিয়ে বলায় তাঁরা সড়ক থেকে সরে গেলে যান চলাচল স্বাভাবিক হয়। এ ঘটনায় মামলা প্রক্রিয়াধীন। দুর্ঘটনার পর ট্রাক নিয়ে পালিয়ে গেছেন ট্রাকচালক। চালক ও ট্রাক শনাক্তের চেষ্টা চলছে। আর ছেলেটির লাশ তার পরিবারে কাছে হস্তান্তর করা হয়েছে।",Prothom Alo,https://www.prothomalo.com/bangladesh/district/gx8uuuop9w
রাজধানীর কলাবাগানে ট্রাকচাপায় যুবক নিহত: পুলিশ,"রাজধানীর কলাবাগান এলাকায় ট্রাকচাপায় এক যুবক নিহত হয়েছেন। গতকাল রোববার দিবাগত রাত একটার দিকে এই ঘটনা ঘটে। কলাবাগান থানা-পুলিশ এই তথ্য জানিয়েছে।নিহত যুবকের নাম-পরিচয় জানাতে পারেনি পুলিশ। তবে তাঁর বয়স ২৫ বছরের মতো হতে পারে বলে পুলিশ ধারণা করছে। কলাবাগান থানার উপপরিদর্শক (এসআই) সুমিত আহমেদ আজ সোমবার প্রথম আলোকে বলেন, রাতে তাঁরা খবর পেয়ে সামারাই কনভেনশন সেন্টারের সামনে থেকে এক যুবকের লাশ উদ্ধার করেন। সেখানকার লোকজন পুলিশকে জানান, একটি ট্রাকচাপায় ওই যুবক নিহত হয়েছেন। লাশটি উদ্ধার করে ময়নাতদন্তের জন্য ঢাকা মেডিকেল কলেজের মর্গে পাঠিয়েছে পুলিশ।এসআই সুমিত বলেন, নিহত ব্যক্তির নাম-পরিচয় জানার চেষ্টা চলছে। যে ট্রাকটি যুবককে চাপা দিয়েছে, সেটিকে শনাক্তের চেষ্টা করছে পুলিশ।",Prothom Alo,https://www.prothomalo.com/bangladesh/capital/qbjlw8nivd
মাদারীপুরে এক্সপ্রেসওয়েতে ট্রাকচাপায় প্রাণ গেল কৃষকের,"মাদারীপুরের শিবচর উপজেলায় পদ্মা সেতু এক্সপ্রেসওয়েতে ট্রাকচাপায় এক কৃষকের মৃত্যু হয়েছে। আজ সোমবার সকালে এক্সপ্রেসওয়ের পাচ্চর এলাকায় এই দুর্ঘটনা ঘটে। নিহত কাবুল ব্যাপারী (৪০) উপজেলার রাজারচর তাহের ব্যাপারীকান্দি এলাকার বাসিন্দা ছিলেন।হাইওয়ে পুলিশের সঙ্গে কথা বলে জানা যায়, আজ সকালে কৃষক কাবুল ব্যাপারী বীজ ও সার কিনতে পাচ্চর বাজারে যাচ্ছিলেন। তিনি পাচ্চর যাত্রীছাউনির কাছে এসে সংযোগ সড়ক ব্যবহার না করে সরাসরি এক্সপ্রেসওয়ে পারাপার হতে যান। এ সময় দ্রুতগতিতে আসা পদ্মা সেতুমুখী একটি ট্রাক তাঁকে চাপা দেয়। এতে ঘটনাস্থলে কাবুল ব্যাপারীর মৃত্যু হয়। খবর পেয়ে হাইওয়ে পুলিশ দুর্ঘটনাস্থল পরিদর্শন করে লাশটি উদ্ধার করে শিবচর উপজেলা স্বাস্থ্য কমপ্লেক্সে পাঠিয়েছে। শিবচর হাইওয়ে থানার উপপরিদর্শক আবদুল্লাহ হেল বাকী প্রথম আলোকে বলেন, এই এক্সপ্রেসওয়েতে পথচারী বা যাত্রী ওঠা নিষেধ। তবুও কিছু পথচারী ও যাত্রী নিয়ম মানেন না। দৌড়ে এক্সপ্রেসওয়ে পার হতে গিয়ে ট্রাকচাপায় ঘটনাস্থলে ওই পথচারী মারা যান। ট্রাকটি হাইওয়ে পুলিশ জব্দ করেছে, তবে চালক পালিয়ে গেছেন। এ দুর্ঘটনায় আইনগত ব্যবস্থা নেওয়া হবে।",Prothom Alo,https://www.prothomalo.com/bangladesh/district/ih6dq5fio2
ধামরাইয়ে ট্রাকচাপায় মোটরসাইকেল আরোহী নিহত,"ঢাকার ধামরাই উপজেলায় ট্রাকচাপায় চঞ্চল মোল্লা (৩৫) নামের এক মোটরসাইকেলচালক নিহত হয়েছেন। আজ রোববার দুপুরে ঢাকা-আরিচা মহাসড়কের ধামরাই উপজেলার সুতিপাড়া ইউনিয়নের বাথুলি বাসস্ট্যান্ড এলাকায় এই দুর্ঘটনা ঘটে। নিহত চঞ্চল মোল্লা ফরিদপুরের আলফাডাঙ্গা উপজেলার নারান্দিয়া ইউনিয়নের চর নারান্দিয়া গ্রামের বাসিন্দা।পুলিশ এবং স্থানীয় লোকজনের সঙ্গে কথা বলে জানা গেছে, আজ দুপুরে ট্রাকটি সাভার থেকে মানিকগঞ্জের দিকে যাচ্ছিল। দুপুর ১২টার দিকে ঢাকা-আরিচা মহাসড়কের বাথুলি এলাকায় পৌঁছালে ট্রাকটি সামনে থাকা মোটরসাইকেলটিকে চাপা দেয়। এতে ঘটনাস্থলেই মোটরসাইকেলচালক নিহত হন। মানিকগঞ্জের গোলড়া হাইওয়ে থানার ভারপ্রাপ্ত কর্মকর্তা (ওসি) সুখেন্দু বসু বলেন, একটি ট্রাকের চাপায় ওই মোটরসাইকেলচালকের মৃত্যু হয়েছে। খবর পেয়ে ঘটনাস্থল থেকে নিহত ব্যক্তির লাশ উদ্ধার করা হয়েছে ও ট্রাকটি জব্দ করা হয়েছে। নিহতের পকেটে পাওয়া পরিচয়পত্র থেকে তাঁর পরিচয় নিশ্চিত হওয়া গেছে। তাঁর পরিবারকে খবর দেওয়া হয়েছে। তিনি আরও বলেন, ট্রাকচালক ও তাঁর সহকারী পালিয়ে গেছেন। এ ঘটনায় আইনগত ব্যবস্থা নেওয়া হবে।",Prothom Alo,https://www.prothomalo.com/bangladesh/district/vhsf0ecwhw
ট্রাকচাপায় শেষ ঈদে বাবা-ছেলের নতুন জামা পরার স্বপ্ন,"স্ত্রী-সন্তান আর মা–বাবা নিয়ে সুখের সংসার ছিল সেলিম উদ্দিনের। স্বল্প আয়ের কারণে নিজে কষ্ট করলেও সন্তানদের পড়ালেখাসহ আনুষঙ্গিক খরচ মেটাতে কখনো কার্পণ্য করতেন না। ঈদ সামনে রেখে ছেলেমেয়ের আবদার মেটাতে একমাত্র ছেলেকে নিয়ে ঈদের পোশাক কিনতে বাজারে গিয়েছিলেন সেলিম। পোশাক কিনে ফেরার পথে তরমুজবোঝাই একটি ট্রাকের চাপায় শেষ হয়ে যায় ঈদে বাবা-ছেলের নতুন জামা পরার স্বপ্ন।শনিবার দিবাগত রাত সাড়ে ১০টার দিকে চট্টগ্রামের মিরসরাই উপজেলার বড় দারগারহাট বাজারের উত্তর পাশে ঢাকা-চট্টগ্রাম মহাসড়কের চট্টগ্রামমুখী লেনে দুর্ঘটনায় সেলিম ও তাঁর ১০ বছর বয়সী সন্তান নিহত হয়। আজ রোববার সকালে পারিবারিক কবরস্থানে বাবা-ছেলেকে দাফন করা হয়েছে। নিহত সেলিম উদ্দিন মিরসরাই উপজেলার ওয়াহেদপুর ইউনিয়নের বড় কমলদহ গ্রামের বাসিন্দা। তিনি এলাকায় কেব্‌ল নেটওয়ার্ক সংযোগের কাজ করতেন। তাঁর ছেলে মো. মিনহাজ (১০) বড় কমলদহ সরকারি প্রাথমিক বিদ্যালয়ের চতুর্থ শ্রেণির ছাত্র ছিল। আরও পড়ুনঈদের পোশাক কিনে বাড়ি ফেরা হলো না বাবা-ছেলের আজ দুপুরে সেলিম উদ্দিনের বাড়িতে গিয়ে দেখা গেছে, একসঙ্গে পরিবারের দুই সদস্যকে হারিয়ে আহাজারি করছিলেন স্বজনেরা। থমথমে পরিবেশ বিরাজ করছিল পুরো বাড়িতে। সেলিমের চাচা মো. খোরশেদ আলম প্রথম আলোকে বলেন, সেলিম খুব সৎ ও পরিশ্রমী ছিলেন। তাঁর দুই সন্তানের মধ্যে মেয়ের বয়স পাঁচ বছর। ছেলেটি খুব মেধাবী ছিল। ছেলেকে নিয়ে ঈদের কেনাকাটা করে বাড়ি ফেরার পথে ট্রাকচাপায় মৃত্যু হয়। কয়েকটি বেসরকারি সংস্থা থেকে ঋণ নেওয়া ছিল সেলিমের। তাঁর মৃত্যুতে এখন সেসব ঋণ কীভাবে শোধ হবে, আর শ্বশুর-শাশুড়িকে নিয়ে মেয়েকে কীভাবে মানুষ করবেন তাঁর স্ত্রী; এটাই বড় চিন্তার বিষয়।কুমিরা হাইওয়ে থানার ভারপ্রাপ্ত কর্মকর্তা (ওসি) মো. শাহাদাৎ হোসেন বলেন, বড় দারগারহাট এলাকায় ট্রাকচাপায় বাবা-ছেলের মৃত্যুর ঘটনায় চালক পালিয়ে গেলেও ট্রাকটি জব্দ করা হয়েছে। স্বজনদের আবেদনের পরিপ্রেক্ষিতে ময়নাতদন্ত ছাড়া লাশ হস্তান্তর করা হয়েছে। এ বিষয়ে আইনগত ব্যবস্থা নেওয়া হবে।",Prothom Alo,https://www.prothomalo.com/bangladesh/district/wsag74kyaj
"‘চোখ খুইলা দ্যাহো আমি আইছি, তোমার মেয়েও আইছে’","সড়ক দুর্ঘটনায় নিহত মো. কাজলের লাশ ভ্যান গাড়ির ওপরে প্লাস্টিকের কাভারে মোড়ানো। স্বামীর মুখের কাছে দাঁড়িয়ে স্ত্রী আর্তনাদ করে উঠলেন, ‘চোখ খুইলা দ্যাহো আমি আইছি, তোমার মেয়েও আইছে। একবার চোখ খুইলা দ্যাহো।’ আজ রোববার দুপুরে মেলান্দহ থানা চত্বরে আহাজারি করে এসব কথা বলছিলেন নিহত কাজলের স্ত্রী শান্তা বেগম।এর আগে সকাল নয়টার দিকে জামালপুরের মেলান্দহ উপজেলার বেতমারি এলাকায় জামালপুর-দেওয়ানগঞ্জ আঞ্চলিক মহাসড়কে পিকআপ ভ্যান ও মালবোঝাই ট্রাকের মুখোমুখি সংঘর্ষে তিনজন নিহত হয়েছেন। নিহত তিনজনের মধ্যে মো. কাজল একজন। ৩৫ বছর বয়সী যুবক কাজল জামালপুর সদর উপজেলার ফতেপুর এলাকার মো. হানিফ উদ্দিনের ছেলে। তিনি গ্রামীণফোন টাওয়ারের কাজে ব্যবহৃত পিকআপ ভ্যানের চালক ছিলেন। স্ত্রী শান্তা বেগম ও  দুই বছর বয়সী মেয়েকে নিয়ে কাজলের সংসার ছিল। দুর্ঘটনায় নিহত অন্য দুজন হলেন কুড়িগ্রামের উলিপুর উপজেলার নারিকেল বাড়ি এলাকার নারায়ণ চন্দ্র বর্মণের ছেলে চঞ্চল বর্মণ (২৭) ও জামালপুর সদর উপজেলার বিয়ারা পলাশ ঘর এলাকার আবদুল করিমের ছেলে শাহ্ আলম (৩৫)। তাঁরা দুজনও গ্রামীণফোনের টাওয়ারে কাজ করতেন।আজ দুপুরে সরেজমিনে মেলান্দহ থানার চত্বরে নিহত তিন যুবকের স্বজনদের আর্তনাদ ও আহাজারি করতে দেখা যায়। লাশ দেখতে আশপাশের লোকজনও সেখানে ভিড় করেন। সেখানে নিহত কাজলের স্ত্রী শান্তা বেগম আহাজারি করছিলেন, আর বলছিলেন, ‘শনিবার রাত ৩টার দিকে আমার সাথে তার শেষ কথা হইছে। তহন জানাইছিল, সে দেওয়ানগঞ্জ উপজেলায় আছে। পরে ঘুমে থাকতেই খবর পাই, গাড়ি অ্যাক্সিডেন্ট করছে। এনে (এখানে) আইয়া দেহি স্বামীর নিথর দেহ। এহন আমার মেয়েরে আমি ক্যামনে মানুষ করমু? টানা সাত দিন ধইরা গাড়ি চালাইতেছিল, ঠিকমতো বাড়িতেও আহে নাই।’ পুলিশ ও স্থানীয় সূত্রে জানা যায়, বেতমারি এলাকায় দেওয়ানগঞ্জগামী ট্রাকের সঙ্গে পিকআপ ভ্যানের মুখোমুখি সংঘর্ষ হয়। এতে পিকআপ ভ্যানে থাকা ওই তিনজন ঘটনাস্থলে মারা যান। খবর পেয়ে মেলান্দহ উপজেলা ফায়ার সার্ভিসের কর্মীরা লাশ তিনটি উপজেলা স্বাস্থ্য কমপ্লেক্সে নিয়ে যান। পরে পুলিশ লাশ তিনটি থানায় নিয়ে রেখেছে। এ ঘটনায় ট্রাকচালক ও তাঁর সহকারী পালিয়ে গেছেন। তবে পুলিশ ট্রাকটি জব্দ করেছে। মেলান্দহ থানার ভারপ্রাপ্ত কর্মকর্তা (ওসি) মো. দেলোয়ার হোসেন প্রথম আলোকে বলেন, ট্রাকের সঙ্গে পিকআপ ভ্যানের মুখোমুখি সংঘর্ষে নিহত তিনজনের লাশ জামালপুর জেনারেল হাসপাতাল মর্গে পাঠানোর প্রস্তুতি চলছে। এ ঘটনায় থানায় একটি মামলা করা হবে।",Prothom Alo,https://www.prothomalo.com/bangladesh/district/51jc0884sx
সড়ক দুর্ঘটনায় সিংড়া পৌরসভার মেয়র জান্নাতুল ফেরদৌস আহত,"নাটোরের সিংড়া পৌরসভার মেয়র ও উপজেলা আওয়ামী লীগের সাধারণ সম্পাদক জান্নাতুল ফেরদৌস (৪৩) সড়ক দুর্ঘটনায় গুরুতর আহত হয়েছেন। আজ রোববার ভোরে নাটোর-বগুড়া মহাসড়কের খেজুরতলা এলাকায় থেমে থাকা ট্রাকের সঙ্গে মেয়রকে বহনকারী গাড়ির ধাক্কা লাগলে এই দুর্ঘটনা ঘটে। এ সময় মেয়রের গাড়িচালক রমিজুল ইসলামও আহত হন। পৌরসভার নির্বাহী কর্মকর্তা আবদুল মতিন বলেন, দাপ্তরিক কাজে মেয়র জান্নাতুল ফেরদৌস ঢাকায় গিয়েছিলেন। গতকাল শনিবার রাতে বাসে তিনি নাটোরে আসেন। সেখান থেকে পৌরসভার গাড়িতে সিংড়ায় ফিরছিলেন। ভোর পাঁচটার দিকে মহাসড়কের খেজুরতলা এলাকায় দাঁড়ানো একটি ট্রাকের পেছনে ধাক্কা দিলে গাড়ির সামনের অংশ দুমড়েমুচড়ে যায়। এ সময় মেয়র জান্নাতুল ফেরদৌস ও গাড়িচালক রমিজুল ইসলাম গুরুতর আহত হন। স্থানীয় লোকজন তাঁদের উদ্ধার করে উপজেলা স্বাস্থ্য কমপ্লেক্সে নিয়ে যান। প্রাথমিক চিকিৎসা শেষে মেয়রকে রাজশাহী মেডিকেল কলেজ হাসপাতাল পাঠানো হয়। উপজেলা স্বাস্থ্য কমপ্লেক্সের চিকিৎসক জিনাত রেহানা বলেন, পৌর মেয়রের নাক-মুখে গুরুতর জখম রয়েছে। এ ছাড়া তিনি পায়ে আঘাত পেয়েছেন। আজ ভোরেই তাঁকে রাজশাহী মেডিকেল কলেজ হাসপাতালে পাঠানো হয়েছে। সিংড়া থানার পুলিশ পরিদর্শক (তদন্ত) রফিকুল ইসলাম বলেন, আপাতত দুর্ঘটনাকবলিত গাড়ি দুটি হাইওয়ে পুলিশ জব্দ করেছে।",Prothom Alo,https://www.prothomalo.com/bangladesh/district/drog87liry
"সিলেটে ট্রাকের ধাক্কায় প্রাণ গেল বৃদ্ধার, ছেলে ও নাতনি আহত","সিলেটে ট্রাকের ধাক্কায় সিএন‌জিচা‌লিত অটো‌রিকশার এক যাত্রী নিহত হয়েছেন। গতকাল শ‌নিবার রাত সাড়ে আটটার দিকে সিলেট-ঢাকা মহাসড়কের দ‌ক্ষিণ সুরমার আতিরবা‌ড়ি এলাকায় এ দুর্ঘটনা ঘটে। এ সময় ওই অটো‌রিকশার চালক ও আরেক যাত্রী আহত হয়েছেন।নিহত যাত্রীর নাম তাহেরা বেগম (৯০)। তিনি সিলেটের বিশ্বনাথ উপজেলার আমতৈল গ্রামের মৃত আবদুল হান্নানের স্ত্রী। দুর্ঘটনায় আহত ব্যক্তিরা হলেন তাহেরার ছেলে অটো‌রিকশাচা‌লক দুদু মিয়া (৬০) ও দুদু মিয়ার মেয়ে মাহ‌দিয়া (১৪)। পু‌লিশ ও স্থানীয় সূত্রে জানা গেছে, দুদু মিয়া অটোরিকশা চালিয়ে তাঁর মা ও মেয়েকে নিয়ে সিলেটের দিকে যাচ্ছিলেন। পথে আতিরবা‌ড়ি এলাকায় পৌঁছালে এক‌টি ট্রাক ওই অটোরিকশাকে পেছন থেকে ধাক্কা দেয়। এতে অটোরিকশাটি রাস্তার পাশের খাদে পড়ে যায়। পরে স্থানীয় লোকজন অটো‌রিকশার যাত্রীদের উদ্ধার করে সিলেট এম এ জি ওসমানী মে‌ডিকেল কলেজ হাসপাতালে নিয়ে গেলে সেখানকার কর্তব্যরত চি‌কিৎসক তাহেরাকে মৃত ঘোষণা করেন। আহত অন্য দুজনকে হাসপাতালে ভ‌র্তি করে চিকিৎসা দেওয়া হচ্ছে। দক্ষিণ সুরমা থানার ভারপ্রাপ্ত কর্মকর্তা মো. শামসুদ্দোহা বলেন, ঘটনাস্থল থেকে দুর্ঘটনাকবলিত অটোরিকশাটি উদ্ধার করা হয়েছে। তবে দুর্ঘটনার ট্রাকের চালক ট্রাকটি নিয়ে পালিয়ে গেছেন। এ ঘটনায় নিহত বৃদ্ধার পরিবারের পক্ষ থেকে অজ্ঞাতনামা ট্রাকচালককে আসামি করে মামলা করা হয়েছে।",Prothom Alo,https://www.prothomalo.com/bangladesh/district/8d0tjy7u7e
ঈদের পোশাক কিনে বাড়ি ফেরা হলো না বাবা-ছেলের,"চট্টগ্রামের মিরসরাই উপজেলায় ঈদের কেনাকাটা শেষে বাড়ি ফেরার পথে তরমুজবোঝাই ট্রাকের চাপায় বাবা-ছেলের মৃত্যু হয়েছে। গতকাল শনিবার রাত সাড়ে ১০টার দিকে উপজেলার বড় দারোগারহাট বাজারের উত্তর পাশে ঢাকা-চট্টগ্রাম মহাসড়কের চট্টগ্রামমুখী লেনে এ দুর্ঘটনা ঘটে।নিহত ব্যক্তিরা হলেন উপজেলার ওয়াহেদপুর ইউনিয়নের বড় কমলদহ গ্রামের সেলিম উদ্দিন (৩৮) ও তাঁর ছেলে মো. মিনহাজ (১০)। সেলিম উদ্দিন পেশায় কেব্‌ল নেটওয়ার্ক ব্যবসায়ী ছিলেন। আর ছেলে মিনহাজ চতুর্থ শ্রেণির শিক্ষার্থী ছিল। নিহত ব্যক্তিদের স্বজন ও স্থানীয় জনপ্রতিনিধিদের সঙ্গে কথা বলে জানা গেছে, গতকাল রাত সাড়ে ১০টার দিকে বড় দারোগারহাট বাজার থেকে ঈদের পোশাক কিনে হেঁটে বাড়ি ফিরছিলেন সেলিম উদ্দিন ও তাঁর ছেলে মিনহাজ। এ সময় বাজারের উত্তর পাশে তরমুজবোঝাই চট্টগ্রামমুখী একটি ট্রাক তাঁদের চাপা দিলে ঘটনাস্থলেই মৃত্যু হয় বাবা-ছেলের। কুমিরা হাইওয়ে পুলিশ ফাঁড়ির ভারপ্রাপ্ত কর্মকর্তা (ওসি) মো. শাহাদাৎ হোসেন প্রথম আলোকে বলেন, নিহত ব্যক্তিদের লাশ উদ্ধার করে ফাঁড়িতে আনা হয়েছে। আইনগত প্রক্রিয়া শেষে লাশ দুটি পরিবারকে দেওয়া হবে। ট্রাকটি জব্দ করে পুলিশ হেফাজতে নিলেও চালক গাড়ি রেখে পালিয়ে যাওয়ায় তাঁকে আটক করা সম্ভব হয়নি।",Prothom Alo,https://www.prothomalo.com/bangladesh/district/73t4zmhccm
জামালপুরে পিকআপ-ট্রাকের সংঘর্ষে প্রাণ গেল তিনজনের,"জামালপুরের মেলান্দহ উপজেলায় পিকআপ ভ্যান ও মালবোঝাই ট্রাকের মুখোমুখি সংঘর্ষে ঘটনাস্থলেই তিনজন নিহত হয়েছেন। আজ রোববার সকাল নয়টার দিকে জামালপুর-দেওয়ানগঞ্জ আঞ্চলিক মহাসড়কের বেতমারি এলাকায় এ দুর্ঘটনা ঘটে।নিহত তিনজন হলেন পিকআপ ভ্যানের চালক মো. কাজল (৩৫), আরোহী শাহ আলম (৩৫) ও চঞ্চল বর্মণ (২৭)। ফায়ার সার্ভিসের কর্মীরা তাঁদের লাশ মেলান্দহ উপজেলা স্বাস্থ্য কমপ্লেক্সে নিয়ে রেখেছেন। তাঁরা তিনজন গ্রামীণফোনের টাওয়ারের কাজ করতেন বলে পুলিশ জানিয়েছে। মেলান্দহ থানার ভারপ্রাপ্ত কর্মকর্তা (ওসি) মো. দেলোয়ার হোসেন প্রথম আলোকে বলেন, ট্রাকের সঙ্গে পিকআপের মুখোমুখি সংঘর্ষ হয়। পিকআপে থাকা তিনজন মারা গেছেন। তাঁরা সবাই গ্রামীণফোনের টাওয়ারের কাজ করতেন। তাঁদের বিস্তারিত পরিচয় এখনো পাওয়া যায়নি। স্বাস্থ্য কমপ্লেক্স থেকে লাশ তিনটি থানায় আনা হচ্ছে। তারপর ময়নাতদন্তের জন্য জামালপুর জেনারেল হাসপাতালের মর্গে পাঠানো হবে।",Prothom Alo,https://www.prothomalo.com/bangladesh/district/b7e75h2cg2
সরাইলে ট্রাক্টর ও অটোরিকশার সংঘর্ষে প্রাণ গেল দুই কিশোরের,"ব্রাহ্মণবাড়িয়ার সরাইল উপজেলার একটি ট্রাক্টর ও যাত্রীবাহী একটি অটোরিকশার মুখোমুখি সংঘর্ষে দুই কিশোর নিহত হয়েছে। শনিবার দুপুর সাড়ে ১২টার দিকে উপজেলার শাহবাজপুর-শাহজাদাপুর গ্রামীণ সড়কের যাদবপুর এলাকায় এ ঘটনা ঘটেছে। নিহত দুজন হলো উপজেলার শাহবাজপুর ইউনিয়নের লাল মিয়াপাড়া গ্রামের আলমগির মিয়ার ছেলে মো. আলামিন এবং একই ইউনিয়নের ধীতপুর গ্রামের ওমেলেস চন্দ্র দাসের ছেলে আপন চন্দ্র দাস।পুলিশ ও স্থানীয় সূত্রে জানা গেছে, ব্যাটারিচালিত অটোরিকশাটি আপন চন্দ্র দাসকে নিয়ে শাহবাজপুর বাজার থেকে ধীতপুর গ্রামের দিকে যাচ্ছিল। এটি চালাচ্ছিলেন মো. আলামিন। অটোরিকশাটি যাদবপুর এলাকায় পৌঁছালে বিপরীত দিক থেকে আসা ইটবোঝাই একটি ট্রাক্টরের সঙ্গে মুখোমুখি সংঘর্ষ হয়। এতে মো. আলামিন ঘটনাস্থলেই মারা যায়। গুরুতর আহত হয় আপন। আশপাশের লোকজন তাকে উদ্ধার করে স্থানীয় উপজেলা স্বাস্থ্য কমপ্লেক্সে নিয়ে গেলে চিকিৎসক মৃত ঘোষণা করেন।সরাইল থানার ভারপ্রাপ্ত কর্মকর্তা (ওসি) আসলাম হোসেন প্রথম আলোকে বলেন, ট্রাক্টরচালক পালিয়েছেন। ট্রাক্টর ও অটোরিকশা জব্দ করা হয়েছে। লাশ দুটি উদ্ধার করে জেলা সদর হাসপাতাল মর্গে পাঠানো হয়েছে। এ ব্যাপারে থানায় মামলা হবে।",Prothom Alo,https://www.prothomalo.com/bangladesh/district/6deu8x71iy
"ছেলের সঙ্গে বাড়ি ফেরা হলো না মায়ের, সড়কে গেল প্রাণ","সিলেটের জকিগঞ্জ উপজেলায় ছেলের সঙ্গে মোটরসাইকেলে করে বাড়ি ফিরছিলেন রেনু বেগম (৪২)। পথে দাঁড়িয়ে থাকা একটি ট্রাকের পেছনে ধাক্কা দেয় মোটরসাইকেলটি। এতে মা-ছেলে দুজনই আহত হন। পরে স্থানীয় লোকজন তাঁদের উদ্ধার করে সিলেটের এম এ জি ওসমানী মেডিকেল কলেজ হাসপাতালে নিয়ে গেলে চিকিৎসক রেনু বেগমকে মৃত ঘোষণা করেন।দুর্ঘটনায় আহত হয়ে হাসপাতালে চিকিৎসাধীন আছেন ছেলে মাসুম আহমদ (২০)। রেনু বেগম জকিগঞ্জ উপজেলার কসকনকপুরের মৃত সফিকুর রহমানের স্ত্রী। গতকাল শুক্রবার রাত আটটার দিকে সিলেট-জকিগঞ্জ সড়কের মানিকপুর ইউপির চালিয়াকাপন বটতলা এলাকায় এই দুর্ঘটনা ঘটে। স্থানীয় লোকজন ও পুলিশের সঙ্গে কথা বলে জানা গেছে, রেনু বেগম ও তাঁর ছেলে মাসুম আহমদ এক আত্মীয়ের বাড়িতে ইফতার শেষে রাত আটটার দিকে মোটরসাইকেলে করে বাড়ির দিকে ফিরছিলেন। পথে সিলেট-জকিগঞ্জ সড়কের জকিগঞ্জের চালিয়াকাপন বটতলা এলাকায় পৌঁছালে সড়কে দাঁড়িয়ে থাকা একটি ট্রাকের পেছনে গিয়ে ধাক্কা খায় মোটরসাইকেলটি। এতে মা-ছেলে দুজনই গুরুতর আহত হন। পরে স্থানীয় লোকজন তাঁদের উদ্ধার করে সিলেটের এম এ জি ওসমানী মেডিকেল কলেজ হাসপাতালে নেন। সেখানে রেনু বেগমকে মৃত ঘোষণা করেন চিকিৎসক। সিলেট জেলা পুলিশের পরিদর্শক (সহকারী মিডিয়া ফোকাল কর্মকর্তা) শ্যামল বণিক বলেন, নিহত ব্যক্তির মরদেহ হাসপাতালের মর্গে রাখা হয়েছে। ময়নাতদন্তের পর পরিবারের কাছে হস্তান্তরের কথা রয়েছে। এ ব্যাপারে আইনি পদক্ষেপ নেওয়া হচ্ছে।",Prothom Alo,https://www.prothomalo.com/bangladesh/district/vwlr1s1a0g
কুড়িগ্রামে দুই মোটরসাইকেলের মুখোমুখি সংঘর্ষে প্রাণ গেল শিক্ষকের,"কুড়িগ্রাম সদর উপজেলায় দুই মোটরসাইকেলের মুখোমুখি সংঘর্ষে আবদুল রহিম ওরফে রাজু (৪৮) নামের এক স্কুলশিক্ষক নিহত হয়েছেন। আজ শুক্রবার দুপুর ১২টার দিকে কুড়িগ্রাম-রংপুর মহাসড়কের ত্রিমোহনী বাজার এলাকায় এ দুর্ঘটনা ঘটে।নিহত শিক্ষক আবদুল রহিম উলিপুর উপজেলার দক্ষিণ মধুপুর আকন্দ পাড়া এলাকার বাসিন্দা। তিনি ধামশ্রেণি ইন্দিরার পাড় সরকারি প্রাথমিক বিদ্যালয়ের সহকারী শিক্ষক। স্থানীয় ও প্রত্যক্ষদর্শী সূত্রে জানা যায়, আজ দুপুরে আবদুল রহিম মোটরসাইকেল চালিয়ে কুড়িগ্রাম থেকে রংপুর যাচ্ছিলেন। মোটরসাইকেলটি কুড়িগ্রাম-রংপুর মহাসড়কের ত্রিমোহনী বাজার এলাকায় পৌঁছালে বিপরীত দিক থেকে আসা আরেকটি মোটরসাইকেলের সঙ্গে আবদুল রহিমের মোটরসাইকেলের মুখোমুখি সংঘর্ষ হয়। এতে আবদুল রহিম মোটরসাইকেল থেকে ছিটকে রাস্তায় পড়েন। এ সময় বালুবাহী একটি ট্রাক্টর আবদুল রহিমকে চাপা দিয়ে পালিয়ে যায়। এতে ঘটনাস্থলেই তাঁর মৃত্যু হয়েছে। তবে ট্রাক্টর কিংবা ওই মোটরসাইকেলের চালক কাউকেই আটক করা যায়নি। কুড়িগ্রাম সদর থানার ভারপ্রাপ্ত কর্মকর্তা (ওসি) খান মোহাম্মদ শাহারিয়ার ঘটনার সত্যতা নিশ্চিত করে বলেন, দুর্ঘটনার খবর পেয়ে পুলিশ ঘটনাস্থলে গিয়ে নিহত ব্যক্তির লাশ উদ্ধার করেছে। সুরতহাল প্রতিবেদন তৈরির পর পরিবারের আবেদনের পরিপ্রেক্ষিতে ময়নাতদন্ত ছাড়াই নিহত ব্যক্তির লাশ স্বজনদের কাছে হস্তান্তর করা হয়েছে। এ ঘটনায় থানায় মামলা প্রক্রিয়াধীন।",Prothom Alo,https://www.prothomalo.com/bangladesh/district/07ub56rhvw
সড়ক দুর্ঘটনার ৬৬ ঘণ্টা পর মারা গেল বিদ্যালয়ছাত্রী,"চট্টগ্রামের সীতাকুণ্ড উপজেলায় দুর্ঘটনার ৬৬ ঘণ্টা পর সানজিদা আক্তার (১৫) নামের এক বিদ্যালয়ছাত্রীর মৃত্যু হয়েছে। আজ শুক্রবার ভোরে চট্টগ্রাম মেডিকেল কলেজ হাসপাতালে চিকিৎসাধীন অবস্থায় সে মারা যায়। এর আগে গত মঙ্গলবার দুপুরে কোচিং থেকে বাসায় ফেরার পথে উপজেলার এসকেএম গেট এলাকায় ট্রাকের ধাক্কায় গুরুতর আহত হয় সানজিদা।সানজিদা উপজেলার বাড়বকুণ্ড ইউনিয়নের আলী চৌধুরীপাড়ার সরোয়ার উদ্দিন ওরফে বাবুলের মেয়ে। সে বাড়বকুণ্ড ইউনিয়নের সিসিসি উচ্চবিদ্যালয়ের নবম শ্রেণির শিক্ষার্থী ছিল। ছয় বছর আগে অসুস্থ হয়ে তার মা মারা যান। দুই বোনের মধ্যে সে বড়। বাড়বকুণ্ড ইউনিয়ন পরিষদের ১ নম্বর ওয়ার্ডের সদস্য জহিরুল ইসলাম প্রথম আলোকে বলেন, গত মঙ্গলবার ঢাকা-চট্টগ্রাম মহাসড়কের এসকেএম জুট মিল এলাকায় ঢাকামুখী লেনে সংস্কারকাজ চলছিল। ফলে চট্টগ্রামমুখী লেন দিয়ে উভয় দিকের গাড়ি চলাচল করছিল। ওই দিন বেলা একটার দিকে সানজিদা তার বিদ্যালয়ের বিশেষ কোচিং থেকে বাড়ি ফেরার সময় এসকেএম গেট এলাকায় গাড়ি থেকে নামে। এরপর মহাসড়ক পারাপারের সময় চট্টগ্রামমুখী একটি ট্রাক তাকে ধাক্কা দেয়। এতে সানজিদাসহ দুই ছাত্রী আহত হয়। পরে স্থানীয় লোকজন তাদের উদ্ধার করে হাসপাতালে ভর্তি করায়। তার মাথায় গুরুতর জখম হয়েছিল। সানজিদার অবস্থার অবনতি হলে তাকে চট্টগ্রাম মেডিকেল কলেজ হাসপাতালে ভর্তি করা হয়। সেখানে আজ ভোরে সে মারা যায়। দুর্ঘটনায় আহত অন্য ছাত্রী কিছুটা সুস্থ হয়ে বাসায় ফিরেছে। কুমিরা হাইওয়ে পুলিশ ফাঁড়ির পরিদর্শক মো. শাহাদাত হোসেন প্রথম আলোকে বলেন, নিহত ছাত্রীর পরিবারের আবেদনের পরিপ্রেক্ষিতে ময়নাতদন্ত ছাড়াই লাশ পরিবারের কাছে হস্তান্তর করা হয়েছে। ঘাতক ট্রাকটিকে আটক করা হয়েছে। নিহত ছাত্রীর পরিবারের সঙ্গে আলোচনা করে পরবর্তী আইনগত ব্যবস্থা গ্রহণ করা হবে বলে জানান তিনি।",Prothom Alo,https://www.prothomalo.com/bangladesh/district/zvmrbyu1yd
কক্সবাজারে ট্রাক-অটোরিকশার মুখোমুখি সংঘর্ষে তিনজন নিহত,"কক্সবাজার-টেকনাফ আঞ্চলিক মহাসড়কের রামুর খুনিয়াপালং এলাকায় মিনি ট্রাকের (ডাম্পার) সঙ্গে সিএনজিচালিত অটোরিকশার মুখোমুখি সংঘর্ষে তিনজন নিহত হয়েছেন। এ দুর্ঘটনায় আহত হয়েছেন আরও একজন। আজ শুক্রবার সকালে রামু উপজেলার খুনিয়াপালং ইউনিয়নের মধ্যম খুনিয়াপালং ভাঙ্গাব্রিজ এলাকায় এ ঘটনা ঘটে।দুর্ঘটনার পর আজ বেলা পৌনে ১টা পর্যন্ত নিহত একজনের পরিচয় শনাক্ত করেছে পুলিশ। তিনি হলেন উখিয়া উপজেলার হলদিয়াপালং ইউনিয়নের রুমখাপালং গ্রামের আনু মিয়ার ছেলে বদিউল আলম (৫০)। হতাহত ব্যক্তিদের সবাই সিএনজির যাত্রী বলে জানা গেছে। পুলিশ ও প্রত্যক্ষদর্শী ব্যক্তিরা জানান, সকাল পৌনে সাতটার দিকে টেকনাফগামী একটি ট্রাকের সঙ্গে কক্সবাজারগামী অটোরিকশাটির সংঘর্ষ হয়। ট্রাকের ধাক্কায় অটোরিকশাটি দুমড়েমুচড়ে যায়। এ সময় অটোরিকশার তিন যাত্রী ঘটনাস্থলেই প্রাণ হারান। আহত হন আরও এক যাত্রী। তাঁকে উখিয়া উপজেলা স্বাস্থ্যকমপ্লেক্সে ভর্তি করা হয়েছে। যাত্রীরা সবাই উখিয়ার কোটবাজার থেকে কক্সবাজার শহরের দিকে যাচ্ছিলেন।রামু থানার ভারপ্রাপ্ত কর্মকর্তা (ওসি) মো. আনোয়ারুল হোসাইন প্রথম আলোকে বলেন, নিহত তিনজনের মধ্যে একজনের (বদিউল আলম) পরিচয় শনাক্ত হয়েছে। অপর দুজনের পরিচয় শনাক্তকরণের কাজ চালাচ্ছে পুলিশ। শনাক্ত না হওয়া নিহত দুজনের মধ্যে একজনের বয়স ৩০ এবং অপরজনের বয়স ৪০ হতে পারে। ধারণা করা হচ্ছে, তাঁদের দুজনের বাড়িও উখিয়া উপজেলায় হতে পারে। ময়নাতদন্তের জন্য নিহত তিনজনের লাশ কক্সবাজার সদর হাসপাতালের মর্গে পাঠানো হয়েছে। ওসি জানান, ঘটনার পরপরই মিনি ট্রাকটি টেকনাফের দিকে পালিয়ে গেছে। পবিত্র রমজান মাসে সড়ক ফাঁকা থাকায় কেউ ট্রাকটি আটকাতে পারেননি। ট্রাকটি শনাক্তের কাজ চলছে।",Prothom Alo,https://www.prothomalo.com/bangladesh/district/vycgb5en4f
বাবার মোটরসাইকেল থেকে পড়ে মেয়ের মৃত্যু,"মেহেরপুরের গাংনীতে বাবার মোটরসাইকেল থেকে পড়ে বেবী খাতুন (৩৫) নামের এক নারীর মৃত্যু হয়েছে। আজ শুক্রবার সকাল ৬টার দিকে উপজেলার মেহেরপুর-কুষ্টিয়া সড়কের চোখতোলা এলাকায় এ দুর্ঘটনা ঘটে।নিহত বেবী উপজেলার রায়পুর গ্রামের তুষার আলীর স্ত্রী। তিনি একই গ্রামের রাহিম উদ্দিনের মেয়ে। ঘটনার প্রত্যক্ষদর্শী জোড়পুকুরিয়া গ্রামের ইয়ার আলীর স্ত্রী ফেলুজান বলেন, আজ ভোরে বেবীকে নিয়ে তাঁর বাবা মেহেরপুর-কুষ্টিয়া সড়ক ধরে চোখতোলা থেকে বামন্দির দিকে যাচ্ছিলেন। সড়কের চোখতলা এলাকার নবনির্মিত উঁচু রাস্তা থেকে নিচের দিকে নামার সময় বেবী খাতুন মোটরসাইকেলের পেছন থেকে পড়ে যান। ইটের খোয়ার ওপর পড়ে মাথার পেছনের অংশে তাঁর গুরুতর জখম হয়। চোখের সামনে এমন চিত্র দেখে তাঁর বাবা রাহিম উদ্দিনও জ্ঞান হারিয়ে ফেলেন। এ সময় স্থানীয় লোকজন বাবা ও মেয়েকে উদ্ধার করে গাংনী উপজেলা স্বাস্থ্য কমপ্লেক্সে নিয়ে আসেন। গাংনী উপজেলা স্বাস্থ্য কমপ্লেক্সের চিকিৎসক এম কে রেজা বলেন, প্রাথমিক চিকিৎসা চলাকালীন স্বাস্থ্য কমপ্লেক্সের জরুরি বিভাগে তাঁর মৃত্যু হয়। তবে রাহিম উদ্দিন কোনো আঘাত পাননি।গাংনী থানা ভারপ্রাপ্ত কর্মকর্তা (ওসি) আবদুর রাজ্জাক বলেন, ‘সড়ক দুর্ঘটনায় এক নারীর মৃত্যুর সংবাদ পেয়েছি। ঘটনাস্থলে পুলিশ পাঠানো হয়েছে।’",Prothom Alo,https://www.prothomalo.com/bangladesh/district/br9pvlcshi
"সড়ক দুর্ঘটনা ও ঈদযাত্রা
তদারকি ও নজরদারি বাড়ানো হোক","রোড সেফটি ফাউন্ডেশন ও যাত্রীকল্যাণ সমিতি প্রতি মাসে সড়ক দুর্ঘটনায় হতাহতের পরিসংখ্যান দিয়ে থাকে। রোড সেফটি ফাউন্ডেশন বলেছে, মার্চ মাসে সড়কে মারা গেছেন ৫৬৪ জন। যাত্রীকল্যাণ সমিতির মতে, ৫৩৮ জন। তাদের দেওয়া তথ্যে কিছুটা অমিল থাকলেও মোটামুটি দুর্ঘটনার চিত্রটা উঠে এসেছে ধারণা করি।দুই সংগঠনের ভাষ্য অনুযায়ী, ফেব্রুয়ারির চেয়ে মার্চে সড়ক দুর্ঘটনায় মৃতের সংখ্যা বেড়েছে। দুর্ঘটনায় যানবাহনভিত্তিক নিহতের পরিসংখ্যানে দেখা যায়, মোটরসাইকেলচালক ও আরোহী ১৯৪ জন (৩৪.৩৯%), বাসযাত্রী ৫৩ জন (৯.৩৯%), ট্রাক-কাভার্ড ভ্যান-পিকআপ-ট্রাক্টর-ট্রলি-লরি আরোহী ৪৯ জন (৮.৬৮%), মাইক্রোবাস-প্রাইভেট কার-অ্যাম্বুলেন্সযাত্রী ২২ জন (৩.৯০%), থ্রি হুইলার যাত্রী (ইজিবাইক-সিএনজি-অটোরিকশা-অটোভ্যান-লেগুনা) ১০৪ জন (১৮.৪৩%), স্থানীয়ভাবে তৈরি যানবাহনের যাত্রী (নছিমন-ভটভটি-আলমসাধু-পাখিভ্যান-মাহিন্দ্রা-টমটম) ২৪ জন (৪.২৫%) এবং বাইসাইকেল-প্যাডেল রিকশা-রিকশাভ্যান আরোহী ১১ জন (১.৯৫%) নিহত হয়েছে। যেসব যানবাহনে বেশি দুর্ঘটনা ঘটছে, সেসব বাহন চলাচলে বেশি সতর্ক থাকা প্রয়োজন এ কথা সত্য। এর অর্থ এই নয় যে অন্য যানবাহনের প্রতি কম গুরুত্ব দিতে হবে। এপ্রিলের তৃতীয়-চতুর্থ সপ্তাহে ঈদুল ফিতরের ছুটি। এ সময় সড়কে যাত্রী ও যানবাহনের সংখ্যা অনেক বেড়ে যাবে। স্বাভাবিকভাবে সড়কে যানবাহন তদারকি বাড়াতে হবে।অনেক পরিবহন সংস্থা এ সময় প্রতিযোগিতায় নামে, কে কার চেয়ে আগে যাবে। আবার যাত্রী বেশি থাকায় পরিবহন সংস্থাগুলো চালকদের একটানা বেশি সময় যানবাহন চালাতে বাধ্য করে। মার্চে পদ্মা সেতুর কাছে ঢাকা-ভাঙ্গা এক্সপ্রেস সড়কে যে বাসটি দুর্ঘটনায় পড়ে, এর চালক একনাগাড়ে অনেক ঘণ্টা গাড়ি চালাচ্ছিলেন। ঈদের সময়ে এই প্রবণতা আরও বাড়তে পারে।যাত্রীকল্যাণ সমিতির প্রতিবেদনে বলা হয়, চালকদের অদক্ষতা ও বেপরোয়া গাড়ি চালানো, বেপরোয়া গতি ও বিপজ্জনক ওভারটেকিংয়ের কারণে দুর্ঘটনা ঘটে থাকে। এ ছাড়া ত্রুটিপূর্ণ ও ফিটনেসবিহীন যানবাহন সড়কে নামানোর কারণেও দুর্ঘটনা ঘটে। অভিজ্ঞতায় দেখা গেছে, ঈদের সময় সব সড়কে একই সময়ে যানবাহনের চাপ থাকে না। কোনো কোনো সড়কে হঠাৎ করে চাপ বেড়ে যায়। এ ক্ষেত্রে সড়কে তদারকি ও নজরদারি বাড়ানোর বিকল্প নেই। ঈদের সময় যাত্রীর সংখ্যা বেড়ে যাওয়ায় সড়কে মোটরসাইকেল নামার প্রবণতাও বাড়বে, এটাও কর্তৃপক্ষকে মনে রাখতে হবে। অনেকেই দ্রুত গন্তব্যে পৌঁছাতে এই হালকা বাহনটি ব্যবহার করবেন। মহাসড়কে হালকা যানবাহন চলাচল নিষিদ্ধ থাকলেও এ সময় এর ব্যবহার বেড়ে যায়। যাত্রীর তুলনায় গণপরিবহনের অপ্রতুলতায় অনেকে ঝুঁকি নিয়ে হালকা যানবাহনে চলাচল করতে বাধ্য হন।ভারী হোক, হালকা হোক কিংবা ছোট সড়ক হোক আর বড় সড়ক হোক, যানবাহন চলাচলের জন্য যে আইন ও বিধিনিষেধ আছে, সেটা সবাইকে মেনে চলতে হবে। সবাইকে মনে রাখতে হবে, নিজে নিরাপদে গন্তব্যে পৌঁছাতে যেন অন্যের যাত্রা ঝুঁকিপূর্ণ না করে ফেলি।পদ্মা সেতু চালু হওয়ার পর এটা দ্বিতীয় ঈদ ও প্রথম ঈদুল ফিতর। সে ক্ষেত্রে ঢাকা থেকে দক্ষিণ ও দক্ষিণ-পশ্চিমাঞ্চলের যাত্রীদের ঈদযাত্রা স্বাচ্ছন্দ্য হওয়ার কথা। দৌলতদিয়া-পাটুরিয়া রুটে ফেরির ওপরও চাপ কম পড়বে। তবে ঈদযাত্রার স্বস্তি নিশ্চিত করতে হবে প্রতিটি সড়ক ও মহাসড়কে শৃঙ্খলার সঙ্গে যানবাহন চলাচল করতে দিতে হবে। আনন্দের ঈদযাত্রা যেন শোকের যাত্রা না হয়, সে বিষয়ে পরিবহনমালিক-শ্রমিক, যাত্রী ও কর্তৃপক্ষকে সর্বোচ্চ সতর্ক থাকতে হবে।",Prothom Alo,https://www.prothomalo.com/opinion/editorial/rx434ned18
"সিলেটে পিকআপ, ট্রাক ও মোটরসাইকেলের ত্রিমুখী সংঘর্ষে দুই যুবক নিহত","সিলেটের গোয়াইনঘাট উপজেলায় পুলিশের পিকআ‌প ভ্যান, ট্রাক ও মোটরসাইকেলের ত্রিমুখী সংঘর্ষে মোটরসাইকেলের আরোহী দুই যুবক নিহত হয়েছেন। এতে আহত হয়েছেন অন্তত তিনজন। গতকাল বুধবার রাত ১১টার দিকে উপজেলার মিত্রিমহল ১০ নম্বর ব্রিজের উত্তর পাশে সিলেট-কোম্পানীগঞ্জ আঞ্চলিক মহাসড়কে এ দুর্ঘটনা ঘটে।নিহত দুজন হলেন পুলক রায় (৩০) ও ফয়ছল (৩০)। নিহত পুলক সিলেটের দ‌ক্ষিণ সুরমার শিববা‌ড়ী এলাকার গোপাল রায়ের ছেলে। নিহত ফয়ছল সিলেট নগরের শাহপরাণ এলাকার বাসিন্দা। আহত যুবক হলেন সিলেট নগরের চা‌লিবন্দর এলাকার বিক্রম (৩০)। কোম্পানীগঞ্জ থানার ভারপ্রাপ্ত কর্মকর্তা হিল্লোল রায় প্রথম আলোকে বলেন, পু‌লিশের ১৩ জন সদস্য নিয়ে এক‌টি পিকআপ ভ্যান কোম্পানীগঞ্জ থেকে সিলেটে‌র দিকে যাচ্ছিল। গোয়াইনঘাটের সালু‌টিকর এলাকায় পৌঁছালে বিপরীত দিক থেকে আসা ট্রাকের সঙ্গে সংঘর্ষ হয়। এ সময় ট্রাকের পেছনে মোটরসাইকেলটির ধাক্কা লাগে। এতে মোটরসাইকেলের আরোহী দুই যুবক নিহত হয়েছেন। আহত হয়েছেন মোটরসাইকেলের আরোহী অপর এক যুবক ও পুলিশের তিন–চারজন সদস্য। ট্রাকের ধাক্কায় পু‌লিশের পিকআপ‌ ভ্যানটি দুমড়েমুচড়ে গেছে। ঘটনার পর ট্রাক নিয়ে পালিয়ে গেছেন চালক।",Prothom Alo,https://www.prothomalo.com/bangladesh/district/mrxhmz3g1j
"এক্সপ্রেসওয়েতে দুর্ঘটনা
নিহত ১৯ জনের পরিবারকে পর্যাপ্ত ক্ষতিপূরণ কেন নয়","মাদারীপুরের শিবচর উপজেলার কুতুবপুর এলাকায় ঢাকাগামী যাত্রীবাহী বাস খাদে পড়ে নিহত ১৯ জনের পরিবারকে পর্যাপ্ত ক্ষতিপূরণ দিতে কেন নির্দেশ দেওয়া হবে না, তা জানতে চেয়ে রুল দিয়েছেন হাইকোর্ট।এক রিটের প্রাথমিক শুনানি নিয়ে আজ বুধবার বিচারপতি কে এম কামরুল কাদের ও বিচারপতি খিজির হায়াতের সমন্বয়ে গঠিত হাইকোর্ট বেঞ্চ এ রুল দেন। গত ১৯ মার্চ শিবচর উপজেলার কুতুবপুর এলাকায় ঢাকাগামী ইমাদ পরিবহনের যাত্রীবাহী বাস খাদে পড়ে যায়। পদ্মা সেতুর আগে এক্সপ্রেসওয়ের কুতুবপুর এলাকায় এ দুর্ঘটনা ঘটে। এতে ১৯ জন নিহত হন। অন্তত ২৭ জন আহত হন। এ নিয়ে গণমাধ্যমে প্রতিবেদন যুক্ত করে ক্ষতিগ্রস্ত ব্যক্তিদের পর্যাপ্ত ক্ষতিপূরণ দিতে নির্দেশনা চেয়ে জনস্বার্থে মানবাধিকার সংগঠন হিউম্যান রাইটস অ্যান্ড পিস ফর বাংলাদেশের পক্ষে ৩ এপ্রিল ওই রিটটি করা হয়।   আদালতে রিটের পক্ষে শুনানি করেন জ্যেষ্ঠ আইনজীবী মনজিল মোরসেদ। রাষ্ট্রপক্ষে ছিলেন ডেপুটি অ্যাটর্নি জেনারেল এ বি এম আবদুল্লাহ আল মাহমুদ।পরে আইনজীবী মনজিল মোরসেদ প্রথম আলোকে বলেন, ‘রুলে ওই বাস দুর্ঘটনায় নিহত ১৯ জনের পরিবারকে পর্যাপ্ত ক্ষতিপূরণ দিতে কেন নির্দেশ দেওয়া হবে না তা জানতে চাওয়া হয়েছে। সড়কে চলাচল করা মানুষের নিরাপত্তা নিশ্চিত করতে এবং রাস্তায় চলাচল করা গাড়ির ফিটনেস, লাইসেন্স ও চালকের লাইসেন্স নিয়ে চলাচল নিশ্চিত করতে কেন নির্দেশ দেওয়া হবে না, রুলে তাও জানতে চাওয়া হয়েছে।’ আরও পড়ুনখাদে পড়া বাসটির চলাচলের অনুমতি ছিল না, আগেও দুর্ঘটনায় পড়েছিল সড়ক ও মহাসড়ক বিভাগের সচিব, স্বরাষ্ট্রসচিব, অর্থসচিব, স্বাস্থ্যসচিব, মাদারীপুরের জেলা প্রশাসক ও পুলিশ সুপার, বিআরটিএ চেয়ারম্যান ও ইমাদ পরিবহনের ব্যবস্থাপনা পরিচালক হাবিবুর রহমানসহ ১১ বিবাদীকে চার সপ্তাহের রুলের জবাব দিতে বলা হয়েছে বলে জানান এই আইনজীবী। আরও পড়ুন‘৫৪ আসনের বাসে যাত্রী ছিলেন কমপক্ষে ৬০ জন’",Prothom Alo,https://www.prothomalo.com/bangladesh/n660m0d57a
দিনাজপুরে ট্রাকচাপায় মোটরসাইকেল আরোহী নিহত,"দিনাজপুর সদর উপজেলায় ট্রাকের চাকায় পিষ্ট হয়ে এক মোটরসাইকেল আরোহী নিহত হয়েছেন। আজ বুধবার বেলা আড়াইটায় ঢাকা-দিনাজপুর মহাসড়কে এম আবদুর রহিম মেডিকেল কলেজের সামনে এ দুর্ঘটনা ঘটে।দুর্ঘটনায় নিহত ব্যক্তির নাম শৈলেন চন্দ্র রায় (৪০)। তিনি দিনাজপুর সদর উপজেলার শশরা ইউনিয়নের শিবডাঙ্গা গ্রামের বিদেশী চন্দ্রের ছেলে। পেশায় তিনি একজন কৃষিশ্রমিক। পুলিশ ও স্থানীয় সূত্রে জানা যায়, আজ দুপুরে শশরা ইউনিয়নের চুনিয়াপাড়া থেকে শৈলেনসহ তিনজন মোটরসাইকেলযোগে শহরের দিকে আসছিলেন। শৈলেন মোটরসাইকেলে সবার পেছনে বসা ছিলেন। মেডিকেল কলেজর প্রধান ফটকের সামনে একটি গতিরোধক ছিল। মোটরসাইকেলটি দ্রুতগতিতে থাকায় গতিরোধকটি পার হওয়ার সময় মোটরসাইকেলটি লাফিয়ে উঠলে রাস্তায় ছিটকে পড়েন শৈলেন চন্দ্র। এ সময় পেছন থেকে আসা ট্রাকের চাকার নিচে পড়ে যান। পরে ট্রাকের পেছন চাকায় মাথা থেতলে গিয়ে ঘটনাস্থলে তাঁর মৃত্যু হয়। নিহত শৈলেন চন্দ্রের প্রতিবেশী আবদুস সালাম জানান, মোটরসাইকেলে চালকের আসনে ছিলেন চঞ্চল চন্দ্র রায়। সম্পর্কে তিনি নিহত শৈলেনের চাচা। কয়েক দিন আগে চঞ্চল চন্দ্রের মা মারা যান। চাচা-ভাতিজাসহ অন্য আরেকজন শ্রাদ্ধের অনুষ্ঠানের দাওয়াত দিতে আত্মীয় বাড়িতে যাচ্ছিলেন তাঁরা।দিনাজপুর কোতোয়ালি থানার পুলিশ পরিদর্শক (তদন্ত) গোলাম মাওলা বলেন, ‘খবর পেয়ে ঘটনাস্থলে যাই। নিহতের লাশ তাঁর স্বজনেরা নিয়ে গেছেন। ট্রাকটিকে শনাক্তের চেষ্টা চলছে। পরবর্তী সময়ে এ ব্যাপারে আইনগত ব্যবস্থা নেওয়া হবে।’",Prothom Alo,https://www.prothomalo.com/bangladesh/district/lfmoxqhtnw
দাউদকান্দিতে বাসের চাপায় স্কুলছাত্র নিহত," কুমিল্লার দাউদকান্দি উপজেলার শহীদনগরে আজ বুধবার বেলা দুইটার দিকে একটি যাত্রীবাহী বাস একটি সিএনজিচালিত অটোরিকশাকে চাপা দেয়। এতে ওই সিএনজিচালিত অটোরিকশার যাত্রী এক স্কুলছাত্র নিহত হয়েছে।  নিহত ওই স্কুলছাত্রের নাম মো. নিহাদ (১০)। সে কুমিল্লার হোমনা উপজেলার কাশিপুর ইউনিয়নের শিবপুর গ্রামের মুজাম্মেল হকের ছেলে। নিহাদের পারিবারিক সূত্র জানায়, নিহাদ দাউদকান্দির দুর্গাপুর সরকারি প্রাথমিক বিদ্যালয়ের পঞ্চম শ্রেণির ছাত্র ছিল। সে তার মামা ইসমাইল ভূঁইয়ার বাড়িতে থেকে লেখাপড়া করত। আজ দুপুরে মামা ইসমাইল ভূঁইয়া, মামি জান্নাত আক্তার, মামির বোন তাহমিনা আক্তারের সঙ্গে সিএনজিচালিত অটোরিকশায় করে দুর্গাপুর থেকে চিকিৎসা নিতে দাউদকান্দি উপজেলা স্বাস্থ্য কমপ্লেক্সে যাওয়ার জন্য রওনা দেয় সে। ঢাকা–চট্টগ্রাম মহাসড়কের দাউদকান্দির শহীদনগরে পৌঁছালে ঢাকা থেকে চাঁদপুরের কচুয়াগামী একটি বাস অটোরিকশাটিকে চাপা দেয়।  এতে অটোরিকশার যাত্রী স্কুলছাত্র নিহাদ ঘটনাস্থলেই মারা যায় এবং নিহাদের মামির বোন তাহমিনা আক্তার গুরুতর আহত হন। স্থানীয় বাসিন্দারা নিহাদের লাশ ও তাহমিনা আক্তারকে উদ্ধার করে দাউদকান্দি উপজেলা স্বাস্থ্য কমপ্লেক্সে নিয়ে যান। সেখান থেকে চিকিৎসকের পরামর্শে তাহমিনা আক্তারকে উন্নত চিকিৎসার জন্য ঢাকায় পাঠানো হয়েছে।দাউদকান্দি হাইওয়ে থানার উপপরিদর্শক মো.শিপন মিয়া বলেন, অটোরিকশাকে চাপা দেওয়া বাসটিকে আটক করা হয়েছে। তবে চালক পলাতক রয়েছেন। দাউদকান্দি হাইওয়ে থানার ভারপ্রাপ্ত কর্মকর্তা মো. জাহাঙ্গীর আলমের অনুমতিতে স্বজনেরা নিহাদের লাশ স্বাস্থ্য কমপ্লেক্স থেকে নিয়ে গেছে।",Prothom Alo,https://www.prothomalo.com/bangladesh/district/jqutosbdse
মার্চে সড়কে নিহত ৫৬৪ জন: রোড সেফটি ফাউন্ডেশন,"সড়ক দুর্ঘটনায় মার্চে দেশে ৫৬৪ জন নিহত হয়েছেন। এর মধ্যে মোটরসাইকেল দুর্ঘটনায় নিহত ব্যক্তির সংখ্যা বেশি। সবচেয়ে বেশি দুর্ঘটনা ঘটেছে আঞ্চলিক সড়কে। আজ বুধবার রোড সেফটি ফাউন্ডেশন সংবাদ বিজ্ঞপ্তিতে মার্চ মাসের সড়ক দুর্ঘটনার তথ্য জানিয়েছে। এ সময় রাজধানী ঢাকায় ২৭টি দুর্ঘটনায় ২৪ জন নিহত ও ১৬ জন আহত হয়েছেন। সড়ক দুর্ঘটনা নিয়ে কাজ করা বেসরকারি সংগঠন রোড সেফটি ফাউন্ডেশন ৯টি জাতীয় দৈনিক, ৭টি অনলাইন নিউজ পোর্টাল ও ইলেকট্রনিক গণমাধ্যমের তথ্যের ভিত্তিতে সড়ক দুর্ঘটনার প্রতিবেদন তৈরি করেছে। সড়ক দুর্ঘটনা ছাড়াও গত মাসে ছয়টি নৌ দুর্ঘটনায় আটজন নিহত হয়েছেন। ১৯টি রেলপথ দুর্ঘটনায় ১৬ জন নিহত ও ৪ জন আহত হয়েছেন। মার্চে ৪৮৬টি দুর্ঘটনা ঘটেছে। এতে নিহত ৫৬৪ জন ও আহত ১ হাজার ৯৭ জন। নিহতের মধ্যে নারী ৮৮, শিশু ৭৩। মোটরসাইকেল দুর্ঘটনায় নিহতের পরিমাণ ৩৪ দশমিক ৩৯ শতাংশ। এরপর আছে পথচারী, ১৮ দশমিক ৯৭ শতাংশ। গত মাসে রাজধানীতে ২৭টি দুর্ঘটনায় ২৪ জন নিহত ও ১৬ জন আহত হয়েছেন।৪০ শতাংশের বেশি দুর্ঘটনা ঘটেছে আঞ্চলিক সড়কে। এ ছাড়া প্রায় ৩৮ শতাংশ দুর্ঘটনা ঘটেছে জাতীয় মহাসড়কে। ঢাকা ও চট্টগ্রাম বিভাগে বেশি দুর্ঘটনা ঘটেছে। সবচেয়ে কম ময়মনসিংহ বিভাগে। তবে একক জেলা হিসেবে ময়মনসিংহে সবচেয়ে বেশি ১৮টি দুর্ঘটনায় ২৯ জনের প্রাণহানি ঘটেছে। সবচেয়ে কম ফেনী ও জামালপুর জেলায়।দুর্ঘটনাগুলোর মধ্যে ৮৫টি মুখোমুখি সংঘর্ষে, ২৪২টি নিয়ন্ত্রণ হারিয়ে, ১০৪টি পথচারীকে চাপা বা ধাক্কা দিয়ে, ৩৯টি যানবাহনের পেছনে আঘাতে ও ১৬টি অন্যান্য কারণে ঘটেছে। দুর্ঘটনায় সম্পৃক্ত যানবাহনের মধ্যে ট্রাক, কাভার্ড ভ্যান ও পিকআপ ছিল সবচেয়ে বেশি, ২৫ শতাংশ। আর দুর্ঘটনায় সম্পৃক্ত যানবাহনের সংখ্যা ৮৫৩টি। সময় বিশ্লেষণে দেখা যায়, দুর্ঘটনাগুলো সবচেয়ে বেশি ঘটেছে সকালে। দুর্ঘটনার বিভাগওয়ারী পরিসংখ্যান বলছে, ঢাকা বিভাগে দুর্ঘটনা ২৪ শতাংশের বেশি এবং প্রাণহানিও ২৪ শতাংশের বেশি। ঢাকা বিভাগে ১১৯টি দুর্ঘটনায় ১৩৭ জন। সবচেয়ে কম ময়মনসিংহ বিভাগে। ৩০টি দুর্ঘটনায় ৩৮ জন নিহত হয়েছেন। একক জেলা হিসেবে ময়মনসিংহে সবচেয়ে বেশি ১৮টি দুর্ঘটনায় ২৯ জনের প্রাণহানি ঘটেছে। সবচেয়ে কম ফেনী ও জামালপুর জেলায়। চারটি দুর্ঘটনা ঘটলেও কোনো প্রাণহানি ঘটেনি।",Prothom Alo,https://www.prothomalo.com/bangladesh/zycbs9n64x
নেত্রকোনায় সড়ক দুর্ঘটনায় বিজিবি সদস্যসহ নিহত ২,"নেত্রকোনায় কাভার্ড ভ্যান ও সিএনজিচালিত অটোরিকশার মুখোমুখি সংঘর্ষে বিজিবির এক সদস্য ও অটোরিকশাচালক নিহত হয়েছেন। এ সময় অটোরিকশায় থাকা দুই যাত্রী আহত হন। তাঁদের ময়মনসিংহ মেডিকেল কলেজ হাসপাতালে ভর্তি করা হয়েছে। গতকাল মঙ্গলবার রাত ১০টার দিকে নেত্রকোনা- ময়মনসিংহ সড়কের সদর উপজেলার ঝাউসি এলাকায় এ দুর্ঘটনা ঘটেছে।নিহত ব্যক্তিরা হলেন বিজিবির সদস্য সুমন চৌহান (৩২) ও অটোরিকশাচালক ওয়াসিম মিয়া (৩৫)। সুমন চৌহান বিজিবি রংপুর ব্যাটালিয়নে কর্মরত ছিলেন। তাঁর গ্রামের বাড়ি নেত্রকোনার বারহাট্টা উপজেলা সদরের ডাকবাংলো এলাকায়। আর ওয়াসিম মিয়ার বাড়ি ময়মনসিংহের গৌরীপুর উপজেলার সিংজানি গ্রামে। স্থানীয় বাসিন্দা ও পুলিশ সূত্রে জানা গেছে, গতকাল মঙ্গলবার রাতে ময়মনসিংহের শম্ভুগঞ্জ সেতুসংলগ্ন এলাকা থেকে বিজিবি সদস্য সুমন চৌহানসহ তিন যাত্রী নিয়ে চালক ওয়াসিম মিয়া নেত্রকোনার উদ্দেশে রওনা হন। রাত ১০টার দিকে ঝাউসি এলাকায় বিপরীত দিক থেকে আসা একটি কাভার্ড ভ্যানের সঙ্গে সেটির মুখোমুখি সংঘর্ষ হয়। এতে ঘটনাস্থলেই অটোরিকশাচালক ওয়াসিম ও বিজিবি সদস্য সুমন চৌহান মারা যান। দুই যাত্রী ময়মনসিংহ শহরের মোফাজ্জল হোসেন (৩২) ও গৌরীপুর এলাকার আল মামুন (২৮) গুরুতর আহত হন। স্থানীয় লোকজন তাঁদের উদ্ধার করে ময়মনসিংহ মেডিকেল কলেজ হাসপাতালে ভর্তি করেন। নেত্রকোনা মডেল থানার ভারপ্রাপ্ত কর্মকর্তা খন্দকার শাকের আহমেদ দুর্ঘটনায় দুজনের মৃত্যুর খবরের সত্যতা নিশ্চিত করে বলেন, দুজনের লাশ নেত্রকোনা আধুনিক সদর হাসপাতালে রাখা হয়েছে। কাভার্ড ভ্যানের চালককে আটকের চেষ্টা চলছে।",Prothom Alo,https://www.prothomalo.com/bangladesh/district/gwn3wn81f2
মাইক্রোবাসের চাপায় প্রাণ গেল বাবা ও মেয়ের,"গাজীপুরের কাপাসিয়া উপজেলায় মাইক্রোবাসের চাপায় বাবা ও মেয়ে নিহত হয়েছে। আজ মঙ্গলবার দুপুরে ঢাকা-কাপাসিয়া সড়কের সূর্যনারায়ণপুর এলাকায় এ দুর্ঘটনা ঘটে।  সড়ক দুর্ঘটনায় নিহত ব্যক্তির নাম মো. ডালিম মিয়া (৪২)। তিনি মুন্সিগঞ্জ জেলার সিরাজদিখান উপজেলার বাসাইল গ্রামের মো. ইউসুফের ছেলে। এ দুর্ঘটনায় তাঁর মেয়ে তানিশা আক্তারও (৩) মারা গেছে।  স্থানীয় বেশ কয়েকটি সূত্র ও নিহত ব্যক্তির স্বজন আরিফুল ইসলাম জানিয়েছেন, ডালিম মিয়া পরিবারের সদস্যদের নিয়ে সূর্যনারায়ণপুর গ্রামে থাকতেন। আজ দুপুরে কাপাসিয়া সদরের একটি ব্যাংক থেকে জরুরি কাজ শেষে স্ত্রী ও সন্তানকে নিয়ে বাড়ি ফিরছিলেন তিনি। তাঁরা সূর্যনারায়ণপুর স্কুলের সামনে বাসের জন্য অপেক্ষা করছিলেন। এ সময় দ্রুতগতির একটি মাইক্রোবাস হঠাৎ তাঁদের চাপা দিয়ে চলে যায়। এতে গুরুতর আহত হন ডালিম মিয়া ও তাঁর কোলে থাকা তানিশা আক্তার। স্থানীয় লোকজন ডালিম মিয়া ও তানিশাকে চিকিৎসার জন্য কাপাসিয়া উপজেলা স্বাস্থ্য কমপ্লেক্সে নিয়ে যান।  সেখানে নেওয়ার পর চিকিৎসক ডালিম মিয়াকে মৃত ঘোষণা করেন। অপর দিকে তানিশাকে উন্নত চিকিৎসার জন্য প্রথম তার মা ও স্বজনেরা গাজীপুরের শহীদ তাজউদ্দীন আহমদ মেডিকেল কলেজ হাসপাতালে নিয়ে যায়। এরপর তাকে সেখান থেকে চিকিৎসকদের পরামর্শে ঢাকায় নেওয়ার পথে রাত ৯টার দিকে মারা গেছে। কাপাসিয়া থানার ভারপ্রাপ্ত কর্মকর্তা এ এইচ এম লুৎফুল কবির প্রথম আলোকে বলেন, ‘সড়ক দুর্ঘটনায় বাবা ও মেয়ে মারা গেছে। তাঁকে উন্নত চিকিৎসার জন্য ঢাকায় পাঠানো হয়েছে। আমরা গাড়িটিকে শনাক্ত করতে পারিনি। এ বিষয়ে আইনগত ব্যবস্থা নেওয়া হচ্ছে।’ ",Prothom Alo,https://www.prothomalo.com/bangladesh/district/5fts5nxdtn
মাগুরায় ট্রাকের চাপায় মোটরসাইকেল আরোহী নিহত,"মাগুরার মহম্মদপুর উপজেলায় ট্রাকের চাপায় মোটরসাইকেল আরোহী এক ব্যক্তি নিহত হয়েছেন। আজ মঙ্গলবার বেলা সাড়ে তিনটার দিকে উপজেলার সদর ইউনিয়নের ধোয়াইল বাজার এলাকায় মহম্মদপুর-মাগুরা সড়কে এ দুর্ঘটনা ঘটে। নিহত ব্যক্তির নাম লিটন মোল্যা (৪২)। তিনি নড়াইল সদর উপজেলার হবখালী জয়দেবপুর ডুমুরতলা এলাকার ছরোয়ার মোল্যার ছেলে। মহম্মদপুর থানার উপপরিদর্শক কাজী রিপন বলেন, লিটন মোল্যা আজ দুপুরে মোটরসাইকেল নিয়ে নড়াইল থেকে মাগুর সদর উপজেলার দিকে যাচ্ছিলেন। মোটরসাইকেলটি ধোয়াইল বাজার এলাকায় পৌঁছালে মাগুরার দিক থেকে আসা পাথরবোঝাই একটি ট্রাক ওই মোটরসাইকেলকে চাপা দেয়। এতে লিটন মোল্যা গুরুতর আহত হন। পরে দ্রুত তাঁকে মহম্মদপুর উপজেলা স্বাস্থ্য কমপ্লেক্সে নিলে কর্তব্যরত চিকিৎসক মৃত ঘোষণা করেন।মহম্মদপুর উপজেলা স্বাস্থ্য ও পরিবার পরিকল্পনা কর্মকর্তা মকসেদুল মোমিন বলেন, হাসপাতালে আনার আগেই লিটন নামের ওই ব্যক্তির মৃত্যু হয়েছে। মহম্মদপুর থানার ভারপ্রাপ্ত কর্মকর্তা অসিত কুমার রায় বলেন, তবে দুর্ঘটনার পর ট্রাকটি রেখে এর চালক পালিয়ে যান। দুর্ঘটনার খবর পেয়ে পুলিশ ঘটনাস্থলে গিয়ে ট্রাকটি জব্দ করেছে।",Prothom Alo,https://www.prothomalo.com/bangladesh/district/mjgxarwyod
রাজৈরে সড়ক দুর্ঘটনায় আহত দুজনের মৃত্যু,"মাদারীপুরের রাজৈরে যাত্রীবাহী বাস ও পিকআপের মুখোমুখি সংঘর্ষে আহত তিনজনের মধ্যে দুজন চিকিৎসাধীন অবস্থায় মারা গেছেন। রোববার রাত ও সোমবার সকালে ফরিদপুর ও ঢাকা মেডিকেল কলেজ হাসপাতালে চিকিৎসাধীন অবস্থায় দুজনের মৃত্যু হয়। এর আগে রোববার রাত ১০টার দিকে ঢাকা-বরিশাল মহাসড়কের উপজেলার বাবনাতলা এলাকায় এ দুর্ঘটনা ঘটে।নিহত ব্যক্তিরা হলেন উপজেলার বৌলগ্রামের নুরু মিয়ার ছেলে আবু সাইদ মিয়া (২২) ও নড়াইলের কালিয়া থানার আমজেদ শেখের ছেলে আলম শেখ (৪৫)। হাউওয়ে পুলিশ ও স্থানীয় সূত্রে জানা যায়, বরিশাল থেকে ছেড়ে আসা একটি যাত্রীবাহী বাস রাজধানী ঢাকায় যাচ্ছিল। বাসটি ঢাকা-বরিশাল মহাসড়কের বাবনাতলা এলাকায় এলে মহাসড়কের একটি বিপজ্জনক বাঁক ঘুরতে গিয়ে বিপরীত দিক থেকে আসা একটি কাঁচামালবোঝাই পিকআপ ভ্যানের সঙ্গে মুখোমুখি সংঘর্ষ হয়। সংঘর্ষে পিকআপ ভ্যানে থাকা চালকসহ তিনজন গুরুতর আহত হন। স্থানীয় লোকজন আহত ব্যক্তিদের উদ্ধার করে প্রথমে উপজেলা স্বাস্থ্য কমপ্লেক্সে নেন।  আহত ব্যক্তিদের অবস্থা আশঙ্কাজনক হওয়ায় প্রাথমিক চিকিৎসা শেষে তিনজনকেই উন্নত চিকিৎসার জন্য ফরিদপুর বঙ্গবন্ধু শেখ মুজিব মেডিকেল কলেজ হাসপাতালে পাঠানো হয়। রাত একটার দিকে চিকিৎসাধীন অবস্থায় আবু সাইদ মিয়া মারা যান। দুর্ঘটনায় আহত আলম শেখ ও চালক আবু মুছাকে মধ্যরাতে ফরিদপুর থেকে ঢাকা মেডিকেল কলেজ হাসপাতালে নেওয়া হলে চিকিৎসাধীন অবস্থায় সোমবার সকালে আলম শেখ মারা যান। পিকআপ ভ্যানটির চালক আবু মুছা (২৫) অশঙ্কাজনক অবস্থায় ঢাকা মেডিকেল কলেজ হাসপাতালে চিকিৎসাধীন রয়েছেন। মস্তফাপুর হাইওয়ে পুলিশের উপপরিদর্শক রুহুল আমিন বলেন, বাস-পিকআপ ভ্যানের মুখোমুখি সংঘর্ষে আহত তিনজনই পিকআপ ভ্যানে ছিলেন। চালক ছাড়া বাকি দুজন চিকিৎসাধীন অবস্থায় মারা গেছেন। এ ঘটনায় বাস ও পিকআপ ভ্যানটি পুলিশের হেফাজতে রয়েছে।",Prothom Alo,https://www.prothomalo.com/bangladesh/district/0xks7nm48a
নরসিংদীতে ওভারটেকের সময় মোটরসাইকেল আরোহী কিশোর নিহত,"নরসিংদীর পলাশে ওভারটেক করার সময় ইটবাহী ট্রলির চাপায় মোটরসাইকেল আরোহী এক কিশোর নিহত হয়েছে। আজ সোমবার সকাল ৯টার দিকে উপজেলার চরসিন্দুর ইউনিয়নের দক্ষিণ দেওড়া গ্রামের সড়কে এই দুর্ঘটনা ঘটে।দুর্ঘটনায় নিহত কিশোরের নাম মো. সাকিব শেখ (১৭)। সে পলাশের চরসিন্দুর ইউনিয়নের দক্ষিণ দেওড়া গ্রামের মো. মালেক শেখের ছেলে। পুলিশ ও স্থানীয় লোকজন বলেন, আজ সকালে বড় ভাইয়ের মোটরসাইকেল নিয়ে বাড়ি থেকে বের হয় সাকিব শেখ। সকাল ৯টার দিকে ধানমইন্নার টেকের সাম্মার বাড়ি এলাকায় চরসিন্দুরগামী ইটবাহী ট্রলিকে ওভারটেক করতে যায় সাকিব। কিন্তু মোটরসাইকেল নিয়ে সে সড়কে ছিটকে পড়ে। ট্রলিটি তাকে চাপা দিলে ঘটনাস্থলে তার মৃত্যু হয়। এ সময় ট্রলিচালক পালিয়ে যান। খবর পেয়ে পলাশ থানার পুলিশ ঘটনাস্থলে এসে সাকিবের লাশ উদ্ধার করে। লাশ ময়নাতদন্তের জন্য নরসিংদী সদর হাসপাতালে পাঠানো হবে। এ বিষয়ে পলাশ থানার ভারপ্রাপ্ত কর্মকর্তা মোহাম্মদ ইলিয়াছ বলেন, ওভারটেক করতে গিয়ে ট্রলির চাপায় সাকিব নামের একজন নিহত হয়েছে। পুলিশ ঘটনাস্থলে গিয়ে লাশ উদ্ধার ও ট্রলিটি জব্দ করেছে। নিহত কিশোরের পরিবারের সদস্যদের সঙ্গে আলোচনা করে পরবর্তী আইনি ব্যবস্থা নেওয়া হবে।",Prothom Alo,https://www.prothomalo.com/bangladesh/district/wtx4vna9ph
চাকরি খুঁজতে বেরিয়ে লাশ হলেন সড়কে,"সবুর খান (৫৫) বের হয়েছিলেন চাকরির খোঁজে। কিন্তু ফিরলেন সড়ক দুর্ঘটনায় লাশ হয়ে। আজ রোববার রাজধানীর তেজগাঁও শিল্পাঞ্চলের নাবিস্কো মোড়ে বেপরোয়া মোটরসাইকেলের ধাক্কায় প্রাণ হারান তিনি। সবুর খান নিহত হওয়ার বিষয়টি নিশ্চিত করেছেন তেজগাঁও শিল্পাঞ্চল থানার উপপরিদর্শক (এসআই) সাগর শাহরিয়ার। তিনি আজ প্রথম আলোকে বলেন, সকাল সাড়ে ৯টার দিকে সবুর খান রাস্তা পার হওয়ার সময় বেপরোয়া গতির একটি মোটরসাইকেল তাঁকে ধাক্কা দেয়। এতে রাস্তায় ছিটকে পড়ে মাথায় আঘাত পান তিনি। রক্তাক্ত অবস্থায় ঢাকা মেডিকেল কলেজ হাসপাতালে ভর্তি করার পর সন্ধ্যা সাতটার দিকে তিনি মারা যান।সবুর খানের মরদেহ ময়নাতদন্তের জন্য ঢাকা মেডিকেল কলেজ হাসপাতাল মর্গে রাখা হয়েছে। তিনি সপরিবার রাজধানীর মগবাজারের নয়াটোলা চেয়ারম্যান গলিতে থাকতেন। তাঁর গ্রামের বাড়ি বরিশালের বিমানবন্দর থানার মুসুরিয়া গ্রামে। দুর্ঘটনার খবর পেয়ে হাসপাতালে ছুটে আসেন সবুর খানের স্ত্রী মোছা. তাসলিমা খানম। বিলাপ করে তিনি বলছিলেন, তাঁর স্বামী একটি বেসরকারি প্রতিষ্ঠানে কাজ করতেন। বেশ কয়েক মাস আগে তিনি সেই চাকরি ছেড়ে দেন। এর পর থেকে তিনি (তাসলিমা) চাকরি করে সংসার চালাচ্ছিলেন। তাসলিমা বলেন, আজ সকালে একটি প্রতিষ্ঠানে চাকরির বিষয়ে কথা বলতে নাবিস্কো এলাকায় যাওয়ার উদ্দেশ্যে ঘর থেকে বের হয়েছিলেন সবুর খান। দীর্ঘ সময় পার হওয়ার পরও বাসায় না ফিরলে পরিবারের লোকজন তাঁর খোঁজ শুরু করেন। তাঁর কাছে কোনো মুঠোফোন ছিল না। বিভিন্ন জায়গায় খোঁজাখুঁজির একপর্যায়ে নাবিস্কো এলাকায় এক সড়ক দুর্ঘটনায় আহত একজনকে হাসপাতালে পাঠানোর কথা জানতে পারেন তাসলিমা। পরে হাসপাতালে গিয়ে তাঁর স্বামীকে আহত অবস্থায় পান তিনি। সবুর খানের এক ছেলে। তিনি ধানমন্ডির একটি বেসরকারি বিশ্ববিদ্যালয়ে প্রকৌশল বিভাগে পড়েন।",Prothom Alo,https://www.prothomalo.com/bangladesh/capital/u4er8o9uzx
ঈদযাত্রায় ভোগান্তি কমাতে সরকারি ছুটি এক দিন বাড়ানোর দাবি যাত্রী কল্যাণ সমিতির,"আসন্ন ঈদযাত্রায় অসহনীয় যানজট, যাত্রী হয়রানি, ভাড়া নৈরাজ্য ও সড়ক দুর্ঘটনা কমাতে সরকারি ছুটি এক দিন বাড়ানোর দাবি জানিয়েছে বাংলাদেশ যাত্রী কল্যাণ সমিতি।আজ রোববার সকালে ঢাকা রিপোর্টার্স ইউনিটিতে আয়োজিত এক সংবাদ সম্মেলনে এই দাবি জানান যাত্রী কল্যাণ সমিতির মহাসচিব মোজাম্মেল হক চৌধুরী। যাত্রী কল্যাণ সমিতির পক্ষ থেকে বলা হয়, এবারের ঈদুল ফিতরের ছুটি রয়েছে ২১ (শুক্র), ২২ (শনি) ও ২৩ (রোববার) এপ্রিল। এই ছুটি ২০ এপ্রিল (বৃহস্পতিবার) থেকে করার দাবি সমিতির। লিখিত বক্তব্যে মোজাম্মেল হক বলেন, জাতীয় নির্বাচনের আগের বছর হওয়ায় এবারের ঈদুল ফিতরে বেশিসংখ্যক মানুষ গ্রামের বাড়ি যাবেন বলে তাঁরা ধারণা করছেন। এবারের ঈদে ঢাকা থেকে ১ কোটি ২০ লাখের বেশি মানুষ বিভিন্ন জেলায় যাতায়াত করতে পারে। এ ছাড়া এক জেলা থেকে অপর জেলায় আরও প্রায় ৫ কোটি মানুষ যেতে পারে। এতে ১৬ এপ্রিল থেকে ২৯ এপ্রিল পর্যন্ত নানা কারণে দেশের বিভিন্ন শ্রেণির পরিবহনে বাড়তি প্রায় ৯০ কোটি ট্রিপ হতে পারে। মোজাম্মেল হক বলেন, ১৬ এপ্রিল থেকেই ঈদযাত্রা শুরু হয়ে যাবে। বেতন-বোনাস পাওয়ার পর ১৯ এপ্রিল থেকে প্রতিদিন প্রায় ৪০ থেকে ৫০ লাখ মানুষ রাজধানী ছাড়তে পারে। তবে ২০ এপ্রিল অফিস খোলা থাকায় যাত্রীদের একটা বড় অংশ এদিন পর্যন্ত যেতে পারবেন না। ফলে এই যাত্রীদের চাপ পরে পড়বে। কিন্তু ২০ এপ্রিল সরকারি ছুটি ঘোষণা করা হলে যাত্রী চাপ কিছুটা কমতে পারে। অন্যথায় ২১ এপ্রিল সড়ক-রেল-নৌপথের পরিস্থিতি কোমায় চলে যেতে পারে। গণপরিবহনের সুষ্ঠু ব্যবস্থাপনা নিশ্চিত করা না গেলে এবারের ঈদযাত্রায় ভয়াবহ পরিস্থিতি সৃষ্টি হতে পারে বলে আশঙ্কা করছে যাত্রী কল্যাণ সমিতি। তাই এখন থেকেই এ ব্যাপারে প্রয়োজনীয় পদক্ষেপ গ্রহণের জন্য সরকারের কাছে দাবি জানিয়েছে সংগঠনটি।ঈদযাত্রার সময় সম্ভাব্য যানজট নিয়ন্ত্রণে সংশ্লিষ্ট সড়কের মোড় পরিষ্কার রাখা, ছোট যানবাহন বিশেষ করে রিকশা, ব্যাটারিচালিত রিকশা, ইজিবাইক প্রধান সড়কে চলাচল বন্ধের দাবি জানিয়েছে যাত্রী কল্যাণ সমিতি। এ ছাড়া ঈদযাত্রায় বিড়ম্বনা এড়াতে পরিবারের সদস্যদের আগে-ভাগে বাড়িতে পাঠানোর পরামর্শ দিয়েছে সংগঠনটি।",Prothom Alo,https://www.prothomalo.com/bangladesh/capital/wwz33uc38b
"সড়ক দুর্ঘটনায় শিশু আহত
‘নাতিটাকে যেন কারও কাছে হাত পাততে না হয়’","সিয়াম বাবুর বয়স তিন বছর পাঁচ মাস। তার বয়সী পাড়ার অন্য ছেলেরা দৌড়ঝাঁপ দেয়, লুকোচুরি খেলে। মা-বাবার কাছে বল কেনার বায়না ধরে। সিয়াম এসব কিছুই করতে পারে না। ঘুমানোর সময়টুকু বাদ দিলে মা-বাবা-দাদা-দাদির কোলে শুয়ে–বসে দিন কাটে তার। সিয়ামের বাড়ি দিনাজপুরের চিরিরবন্দর উপজেলার নান্দেরাই ডুজুপাড়া গ্রামে। আরিফুল ইসলাম-সালেহা বেগম দম্পতির দ্বিতীয় সন্তান সিয়াম। গত বছরের ২৫ সেপ্টেম্বর দুপুরে উপজেলার বেলতলী বাজার এলাকায় পার্বতীপুর-দিনাজপুরগামী মালবোঝাই ট্রাকের চাকার নিচে পড়ে ডান পা গোড়ালির ওপর থেকে বিচ্ছিন্ন হয় তার। বাঁ পায়েও গুরুতর আঘাত লাগে। পরে চিরিরবন্দর হাসপাতালে নেওয়া হলে সেখান থেকে রেফার্ড করা হয় এম আব্দুর রহিম মেডিকেল কলেজ হাসপাতালে। পরে রংপুর মেডিকেল কলেজ হাসপাতালে চিকিৎসা হয় সিয়ামের। ডান পা হাঁটুর ওপর থেকে বিচ্ছিন্ন হয়েছে। বাঁ পা সোজা করতে পারে না। এক পায়ে ভর দিয়ে দাঁড়ানোর শক্তি হারিয়েছে সিয়াম। চিকিৎসক জানিয়েছেন, অস্ত্রোপচার করা হলে বাঁ পা ঠিক হয়ে যাবে। এর জন্য লাগবে সাড়ে চার থেকে পাঁচ লাখ টাকা। গত সোমবার ডুজুপাড়া গ্রামে সিয়ামের বাড়ি ঘুরে দেখা যায়, তিন শতক জমিতে টিনের ছাপরা দেওয়া একটি মাটির ঘর। ছোট্ট উঠানে একটি চুলা। সেখানে রান্না হয়। পানিনিষ্কাশনের ব্যবস্থা না থাকায় চুলার পাশে একটি গর্তে ময়লা পানি জমে আছে। বারান্দায় চটের বস্তার ওপর সিয়ামকে কোলে নিয়ে বসে আছেন মা সালেহা বেগম। জানালেন, দুর্ঘটনার কয়েক দিন আগে থেকে পেটের পীড়ায় ভুগছিল সিয়াম। সেদিন (গত বছরের ২৫ সেপ্টেম্বর) সকালে ছেলেকে নিয়ে চিরিরবন্দর স্বাস্থ্য কমপ্লেক্স থেকে বাড়ি ফিরছিলেন। ভ্যানওয়ালাকে ভাড়া দিতে গিয়ে দেখেন, তাঁর কাছে ভাংতি টাকা নেই। রাস্তার বিপরীত পাশে সিয়ামের দাদার পান-সিগারেটের দোকান। ছেলেকে নিয়ে রাস্তা পার হন। ওই দোকানে ছেলেকে রেখে ভাংতি টাকা নিয়ে ভ্যানওয়ালাকে পরিশোধ করে আবার ছেলের কাছে ফিরছিলেন। সিয়ামও এগিয়ে আসছিল। এমন সময় ট্রাক এসে ধাক্কা দেয় তাকে। সিয়ামের বাবা আরিফুল ইসলাম (৩৮) রাজমিস্ত্রির জোগালির কাজ করতেন। মাস পাঁচেক আগে চিরিরবন্দরে এক ডিলারের ঘরে (খাদ্যপণ্য বিক্রেতা) ডেলিভারিম্যানের চাকরি নিয়েছেন। আরিফুল বলেন, ‘ট্রাকের মালিক এক লাখ টাকা দিয়েছিলেন। আশপাশের কয়েকটি বাজারে সাহায্য তুলেছি। দুটি গরু বিক্রি করেছি। চার লাখ টাকার মতো খরচ হয়েছে। কয়েক দিন আগে চিরিরবন্দরে চিকিৎসক আমজাদ হোসেনকে দেখিয়েছি। চিকিৎসা করার আশ্বাস দিয়েছেন তিনি।’ সিয়ামের বাড়ি থেকে ফিরে বেলতলী বাজারে তার দাদা খলিলুর রহমানের সঙ্গে দেখা হয়। আলাপচারিতায় সেদিনের ঘটনার বর্ণনা দেন। তিনি বলেন, ‘আল্লাহর কাছে একটাই চাওয়া—তিন পুরুষে বংশে কোনো ভিক্ষুক নেই। নাতিটাকে যেন কারও কাছে হাত পাততে না হয়।’ এরপর গলা ধরে আসে খলিলুরের।",Prothom Alo,https://www.prothomalo.com/bangladesh/district/x8l0w8p1ii
"দুই বাসের প্রতিযোগিতায় প্রাণ গেল মোটরসাইকেলচালকের, আগুন দিলেন জনতা","ঢাকার অদূরে আশুলিয়ায় দুটি বাসের আগে যাওয়ার প্রতিযোগিতার মধ্যে পড়ে মেহেদী হাসান (৩২) নামের এক মোটরসাইকেল আরোহী নিহত হয়েছেন। আজ রোববার সকাল সাড়ে সাতটার দিকে টঙ্গী-আশুলিয়া-ইপিজেড সড়কের জিরাবো এলাকায় এ দুর্ঘটনা ঘটে।নিহত মেহেদী হাসান রাজধানী ঢাকার ডেমরা থানার টুলটুলিয়া এলাকার মো. মাজেদ ওরফে বাহারুলের ছেলে। এ ঘটনায় বিক্ষুব্ধ জনতা আলী নুর পরিবহন নামের ওই দুটি বাসে আগুন ধরিয়ে দেন। পরে ফায়ার সার্ভিসের সদস্যরা ঘটনাস্থলে গিয়ে আগুন নিয়ন্ত্রণে আনেন। প্রত্যক্ষদর্শীদের বরাত দিয়ে পুলিশ ও ফায়ার সার্ভিসের সদস্যরা জানান, আজ সকালে আলী নুর পরিবহনের দুই বাস টঙ্গী-আশুলিয়া-ইপিজেড সড়ক হয়ে আব্দুল্লাহপুরের দিকে যাচ্ছিল। জিরাবো এলাকায় সকাল সাড়ে সাতটার দিকে বাস দুটির আগে যাওয়ার প্রতিযোগিতার সময় মাঝখানে চাপা পড়ে মোটরসাইকেল আরোহী মেহেদী হাসান নিহত হন। পরে স্থানীয় বিক্ষুব্ধ জনতা বাস দুটিকে আটক করলে যাত্রীরা নেমে যান। এরপর বিক্ষুব্ধ জনতা আগুন ধরিয়ে দেন। জিরাবো ফায়ার সার্ভিসের স্টেশন কর্মকর্তা কবির হোসেন বলেন, খবর পেয়ে দ্রুত ঘটনাস্থলে পৌঁছে তাঁরা বাস দুটির আগুন নিয়ন্ত্রণে আনার চেষ্টা করেন। আগুনের ঘটনায় কোনো হতাহতের খবর পাওয়া যায়নি। নিহত মোটরসাইকেল আরোহীর মরদেহ থানা-পুলিশ উদ্ধার করে নিয়ে যায়। আশুলিয়া থানার উপপরিদর্শক (এসআই) মাসুদ আল মামুন বলেন, এক মোটরসাইকেল আরোহীর নিহত হওয়ার ঘটনায় উত্তেজিত জনতা দুটি বাসে আগুন ধরিয়ে দেন। পরে রেকার দিয়ে সড়ক থেকে বাস দুটিকে সরিয়ে নেওয়া হয়েছে।এসআই মাসুদ আল মামুন বলেন, নিহত ব্যক্তির লাশ উদ্ধার করে ময়নাতদন্তের জন্য রাজধানীর শহীদ সোহরাওয়ার্দী হাসপাতালের মর্গে পাঠানোর প্রস্তুতি চলছে। এ ব্যাপারে প্রয়োজনীয় আইনগত পদক্ষেপ নেওয়া হবে।",Prothom Alo,https://www.prothomalo.com/bangladesh/district/xhhabo5ngg
দুই অটোরিকশার মুখোমুখি সংঘর্ষে প্রাণ গেল গৃহবধূর,"ফেনীর ছাগলনাইয়ায় দুই অটোরিকশার মুখোমুখি সংঘর্ষে নিগার সুলতানা (৪১) নামের এক গৃহবধূ নিহত হয়েছেন। গতকাল শনিবার রাত সাড়ে ৯টার দিকে ফেনী-ছাগলনাইয়া আঞ্চলিক সড়কের পাঠাননগর কন্ট্রাকটার মসজিদ নামক স্থানে এ দুর্ঘটনা ঘটে।নিহত নিগার সুলতানা ছাগলনাইয়া উপজেলার মহামায়া ইউনিয়নের পশ্চিম দেবীপুর গ্রামের জসিম উদ্দিনের স্ত্রী। দুর্ঘটনায় তাঁর স্বামী জসিম উদ্দিন ও তাঁদের এক ছোট মেয়ে আহত হয়েছে। পুলিশ ও স্থানীয় লোকজন জানায়, নিগার সুলতানা তাঁর স্বামী, মেয়েসহ গ্রামের বাড়ি থেকে একটি অটোরিকশায় করে ফেনী শহরে যাচ্ছিলেন। পথিমধ্যে ফেনী-ছাগলনাইয়া আঞ্চলিক সড়কের পাঠাননগর কন্ট্রাকটার মসজিদ নামক স্থানে পৌঁছালে বিপরীত দিক থেকে আসা দ্রুতগতির আরেকটি অটোরিকশার সঙ্গে মুখোমুখি সংঘর্ষ হয়। এতে গৃহবধূ নিগার সুলতানা নার্গিস, তাঁর স্বামী জসিম উদ্দিন ও মেয়ে আহত হয়। স্থানীয় লোকজন তাঁদের উদ্ধার করে ফেনী সদর ২৫০ শয্যার জেনারেল হাসপাতালে জরুরি বিভাগে নেন। সেখানকার চিকিৎসক নিগার সুলতানাকে মৃত ঘোষণা করেন। স্বামী জসিম উদ্দিন ও মেয়েকে প্রাথমিক চিকিৎসা দিয়ে ছেড়ে দেন। স্থানীয় লোকজনের বরাত দিয়ে ছাগলনাইয়া থানার ভারপ্রাপ্ত কর্মকর্তা (ওসি) সুদীপ রায় বলেন, জসিম উদ্দিন চট্টগ্রামে একটি বেসরকারি কোম্পানিতে চাকরি করেন। পরিবার নিয়ে সেখানেই বসবাস করেন। দুই দিন আগে জমিজমা-সংক্রান্ত বিষয় মীমাংসার জন্য তাঁরা বাড়ি এসেছিলেন। আজ রোববার অফিস করার জন্য গতকাল সন্ধ্যার পর চট্টগ্রাম যাওয়ার জন্য পরিবার নিয়ে বের হয়েছিলেন।ওসি বলেন, নিহত গৃহবধূর লাশ ময়নাতদন্তের জন্য ফেনী সদর হাসপাতালের মর্গে রাখা হয়েছে। এ ব্যাপারে আইনগত ব্যবস্থা নেওয়া হবে।",Prothom Alo,https://www.prothomalo.com/bangladesh/district/xy6zh24e32
বিয়ের পিঁড়িতে বসা হলো না সানজিদার,"কানাডাপ্রবাসী এক পাত্রের সঙ্গে বিয়ে ঠিক হয় সানজিদা আক্তারের। পবিত্র ঈদুল ফিতরের পর পাত্রের দেশে আসার কথা। কিন্তু সানজিদার আর বিয়ের পিঁড়িতে বসা হবে না। গত শুক্রবার রাতে রাজধানীর লালবাগে কাভার্ড ভ্যানের চাপায় প্রাণ হারিয়েছেন তিনি।সানজিদা আক্তার নর্থ সাউথ বিশ্ববিদ্যালয়ের বিবিএর শিক্ষার্থী ছিলেন। তাঁর গ্রামের বাড়ি নোয়াখালীতে। পরিবারের সঙ্গে থাকতেন কামরাঙ্গীরচরে। সানজিদার দুই ভাই। এক ভাই ব্যবসা করেন, অন্য ভাই প্রবাসী। পুলিশ সূত্র জানায়, শুক্রবার রাতে সানজিদা ধানমন্ডি থেকে রাইড শেয়ারিংয়ের মোটরসাইকেলে করে বাসায় যাচ্ছিলেন। রাত পৌনে ১০টার দিকে লালবাগ থানার কাছে বেড়িবাঁধ এলাকায় সেটিকে পেছন থেকে একটি কাভার্ড ভ্যান ধাক্কা দেয়। এতে সানজিদা মোটরসাইকেল থেকে ছিটকে পড়েন। এ সময় কাভার্ড ভ্যানের চাপায় তিনি ঘটনাস্থলেই মারা যান। পরে তাঁর মরদেহ উদ্ধার করে ঢাকা মেডিকেল কলেজ হাসপাতালে পাঠানো হয়।রাজধানীর লালবাগ থানার উপপরিদর্শক (এসআই) আক্তার হোসেন প্রথম আলোকে বলেন, সানজিদার মৃত্যুর ঘটনায় কাভার্ড ভ্যানের চালক শামীম (২৫) ও মোটরসাইকেলের চালক মেহেদী হাসানকে (৩০) গ্রেপ্তার করা হয়েছে। সানজিদার স্বজনেরা বলেন, সানজিদাদের পরিবার থাকত রাজধানীর কাঁঠালবাগানে। করোনা–পরবর্তী সময়ে আর্থিক অবস্থার অবনতি হওয়ায় তাঁরা চলে যান কামরাঙ্গীরচরে। সেখানকার ভাড়া বাসায় বাবা–মায়ের সঙ্গে থাকতেন তিনি। গত শুক্রবার কলাবাগানে এক পরিচিতজনের বাসায় ইফতার শেষে তিনি বাসায় ফিরছিলেন।পুলিশ জানায়, রাত ১০টার দিকে সানজিদার মুঠোফোনে কল করেন তাঁর অসুস্থ মা লাকি আক্তার। তখন পুলিশের পক্ষ থেকে থানায় যোগাযোগ করতে বলা হয়। পরে থানায় আসেন সানজিদার স্বজনেরা। সানজিদার মামা জয়নাল আহমেদ প্রথম আলোকে বলেন, সানজিদার মা লাকি আক্তার ক্যানসারে আক্রান্ত। বাবা আবু তাহেরও অসুস্থ। সানজিদাই তার মা–বাবাকে দেখাশোনা করে। আকস্মিক এ মৃত্যুর সংবাদ সানজিদার মাকে জানানো হয়নি। ময়নাতদন্ত শেষে সানজিদার মরদেহ স্বজনদের কাছে হস্তান্তর করা হয়েছে।",Prothom Alo,https://www.prothomalo.com/bangladesh/capital/nfj6e14po2
বাগমারায় ট্রাকের চাপায় প্রাণ গেল মোটরসাইকেল আরোহী তরুণের,"রাজশাহীর বাগমারায় ট্রাকের চাপায় মোটরসাইকেল আরোহী এক তরুণ নিহত হয়েছেন। আজ শনিবার দুপুর ১২টার দিকে উপজেলার আত্রাই-ভবানীগঞ্জ সড়কের শিকদারীর সালেহা ইমারত ডিগ্রি কলেজ এলাকায় এ দুর্ঘটনা ঘটে।নিহত তরুণের নাম মিলন হোসেন (২২)। তিনি উপজেলার মাড়িয়া ইউনিয়নের সাঁকোয়া গ্রামের বাহাদুর হোসেনের ছেলে। পুলিশ ও প্রত্যক্ষদর্শীদের সঙ্গে কথা বলে জানা গেছে, আজ সকালে মিলন মোটরসাইকেল চালিয়ে সাঁকোয়া থেকে ভবানীগঞ্জের দিকে যাচ্ছিলেন। দুপুর ১২টার দিকে তিনি আত্রাই-ভবানীগঞ্জ সড়কের শিকদারীর সালেহা ইমারত ডিগ্রি কলেজে এলাকায় পৌঁছালে বিপরীত দিক থেকে আসা আত্রাইগামী একটি ট্রাক মোটরসাইকেলকে চাপা দেয়। এতে ট্রাকের নিচে পড়ে গুরুতর আহত হন তিনি। পরে লোকজন ও স্থানীয় ফায়ার সার্ভিসের কর্মীরা মিলনকে উদ্ধার করলেও কিছুক্ষণের মধ্যেই তিনি মারা যান।বাগমারা ফায়ার সার্ভিসের স্টেশনমাস্টার মেহেদি হাসান বলেন, ঘটনাস্থলেই ওই তরুণের মৃত্যু হয়েছে। স্থানীয় লোকজনের সঙ্গে কথা বলে জানা গেছে, মোটরসাইকেল ও ট্রাক উভয় বাহনই দ্রুতগতিতে চলছিল। দুর্ঘটনার পরই ট্রাকটি থামিয়ে এর চালক পালিয়ে গেছেন। তবে চালকের সহকারীকে স্থানীয় লোকজন আটক করেছেন। থানার উপপরিদর্শক (এসআই) এখলাচ উদ্দিন বলেন, পুলিশ দুর্ঘটনার খবর পাওয়ার পরেই ঘটনাস্থলে পৌঁছে লাশ উদ্ধার করেছে। এ ঘটনায় আইনগত ব্যবস্থা প্রক্রিয়াধীন।",Prothom Alo,https://www.prothomalo.com/bangladesh/district/vhqu51b8vp
দিনাজপুরে মাইক্রোবাস-মোটরসাইকেলের মুখোমুখি সংঘর্ষে দুজন নিহত,"দিনাজপুরের চিরিরবন্দর উপজেলায় মাইক্রোবাস-মোটরসাইকেলের মুখোমুখি সংঘর্ষে দুই মোটরসাইকেল আরোহী নিহত হয়েছেন। আজ বৃহস্পতিবার রাত সাড়ে আটটার দিকে উপজেলার চম্পাতলী বাজার এলাকায় ঢাকা-রংপুর মহাসড়কে এ দুর্ঘটনা ঘটে। এ ঘটনায় মাইক্রোবাসের চালক ও যাত্রীরা সামান্য আহত হয়েছেন। নিহত ব্যক্তিরা হলেন উপজেলার কিসমত ফতেজংপুর ডাঙ্গারহাট গ্রামের গোলজার আলী (৪৫) ও খানসামা উপজেলার চরকডাঙ্গা দুবলিয়া গ্রামের ফজলে রাব্বী দুলাল (৪০)। তাঁরা পরস্পরের বন্ধু ছিলেন। স্থানীয় লোকজনের সঙ্গে কথা বলে জানা গেছে, চম্পাতলী বাজার থেকে রানীরবন্দর বাজারের দিকে যাচ্ছিলেন মোটরসাইকেল আরোহী দুই বন্ধু গোলজার আলী ও ফজলে রাব্বী। চম্পাতলী বাজারের মধ্যবর্তী গ্রিনল্যান্ড ব্লক অ্যান্ড টাইলস কারখানার সামনে একটি ট্রাককে ওভারটেক করার সময় সৈয়দপুর থেকে আসা একটি মাইক্রোবাসের সঙ্গে মোটরসাইকেলটির মুখোমুখি সংঘর্ষ হয়। এতে ঘটনাস্থলেই দুই মোটরসাইকেল আরোহী নিহত হন। মাইক্রোবাসটি বাঁ পাশে জমিতে উল্টে পড়ে। দুর্ঘটনায় দুজনের নিহতের বিষয়টি নিশ্চিত করে দিনাজপুর দশমাইল হাইওয়ে থানার দায়িত্বপ্রাপ্ত কর্মকর্তা ননী গোপাল বলেন, নিহত ব্যক্তিদের স্বজনদের সঙ্গে কথা বলে এ বিষয়ে পরবর্তী আইনগত ব্যবস্থা নেওয়া হবে।",Prothom Alo,https://www.prothomalo.com/bangladesh/district/admw759v1w
ঘোড়াশালে কাভার্ড ভ্যানের চাপায় তরুণীসহ দুজন নিহত,"নরসিংদীর পলাশের ঘোড়াশালে কাভার্ড ভ্যানের চাপায় সিএনজিচালিত অটোরিকশার যাত্রী এক তরুণীসহ দুজন নিহত হয়েছেন। এ দুর্ঘটনায় গুরুতর আহত হয়েছে তিন বছর বয়সী এক শিশুসহ আরও চারজন। আজ বৃহস্পতিবার বিকেল চারটার দিকে পাঁচদোনা-ঘোড়াশাল আঞ্চলিক সড়কের টান ঘোড়াশাল এলাকায় এ দুর্ঘটনা ঘটে।নিহত দুজনের মধ্যে একজনের নাম-পরিচয় নিশ্চিত হয়েছে পুলিশ। তিনি হলেন পঙ্কজ নাথ (৪০)। গাজীপুরের কালীগঞ্জ উপজেলার চোয়ারীখোলা গ্রামের সুরেন্দ্রনাথের ছেলে তিনি। এ ছাড়া আনুমানিক ২০ বছর বয়সী ওই তরুণীর নাম-পরিচয় উদ্ধারের চেষ্টা চালাচ্ছে পুলিশ। হতাহত ব্যক্তিরা সিএনজিচালিত অটোরিকশার যাত্রী ছিলেন। এলাকার কয়েকজন বাসিন্দা ও পুলিশ সূত্রে জানা গেছে, সদর উপজেলার পাঁচদোনা মোড় থেকে একটি সিএনজিচালিত অটোরিকশা শিশুসহ ছয় যাত্রী নিয়ে ঘোড়াশালের দিকে যাচ্ছিল। এ সময় ঘোড়াশালের প্রাণ-আরএফএল কোম্পানির একটি কাভার্ড ভ্যান পাঁচদোনার দিকে আসছিল। বিকেল চারটার দিকে পাঁচদোনা-ঘোড়াশাল আঞ্চলিক সড়কের টান ঘোড়াশাল এলাকায় একটি ব্যক্তিগত গাড়িকে ওভারটেক করার সময় অটোরিকশাটি উল্টে সড়কে পড়ে যায়। ঠিক ওই সময়ে সামনে থেকে আসা একটি কাভার্ড ভ্যান উল্টে যাওয়া অটোরিকশাকে চাপা দেয়। এতে অটোরিকশাটি দুমড়েমুচড়ে গিয়ে ঘটনাস্থলে পঙ্কজ নাথ নিহত হন। স্থানীয় লোকজন দুর্ঘটনাকবলিত অটোরিকশার ভেতর থেকে আহত পাঁচজনকে উদ্ধার করেন। তাঁদের মধ্যে তরুণীসহ তিনজনকে নরসিংদী সদর হাসপাতালে, শিশুসহ দুজনকে ঘোড়াশালের একটি বেসরকারি হাসপাতালে পাঠানো হয়। নরসিংদী সদর হাসপাতালে নেওয়ার পথে ওই তরুণীর মৃত্যু হয়। হাসপাতালটির জরুরি বিভাগের চিকিৎসক তাঁকে মৃত ঘোষণা করেন। এ ছাড়া আহত শিশুসহ চারজনকে নরসিংদী সদর হাসপাতাল ও ঘোড়াশালের একটি বেসরকারি হাসপাতালে চিকিৎসা দেওয়া হচ্ছে। পঙ্কজ নাথের স্ত্রী আহত সুইটি নাথ বলেন, দীর্ঘদিন প্রবাসে থাকা পঙ্কজ সম্প্রতি দেশে ফেরেন। শিবপুরে এক আত্মীয়ের বাড়িতে স্বামী-সন্তানসহ বেড়াতে গিয়েছিলেন তাঁরা। পাঁচদোনা মোড় থেকে ওই অটোরিকশায় করে কালীগঞ্জে ফিরছিলেন। এতে ঘটনাস্থলে তাঁর স্বামীর মৃত্যু হয় আর তিন বছর বয়সী সন্তান স্পন্দনকে নিয়ে তিনি হাসপাতালে চিকিৎসাধীন।জানতে চাইলে পলাশ থানার ভারপ্রাপ্ত কর্মকর্তা (ওসি) মো. ইলিয়াছ জানান, ওভারটেক করতে যাওয়া অটোরিকশাটি সড়কে উল্টে গেলে সামনে থেকে আসা একটি কাভার্ড ভ্যান এটিকে চাপা দেয়। এতে এক তরুণীসহ দুজন নিহত হন। নিহত তরুণীর পরিচয় শনাক্তের চেষ্টা চলছে।",Prothom Alo,https://www.prothomalo.com/bangladesh/district/s7ujwjl3m9
‘আমি আমার আব্বুর কাছে যাব’,"‘আমারে তোমরা ছাড়ো। আমি আমার আব্বুর কাছে যাব। আমারে আব্বুর কাছে নিয়ে যাও। এখনই আমারে আমার আব্বুরে দেখাও।’ চিৎকার করতে করতে এ কথাগুলো বলছিল সুমি আফরোজ নামের এক স্কুল ছাত্রী। সে শ্রীপুরের ১ নম্বর সিএনবি এলাকার আবেদ আলী স্কুল অ্যান্ড কলেজের দশম শ্রেণির শিক্ষার্থী।আজ বৃহস্পতিবার সকাল সাড়ে আটটায় তাকে বিদ্যালয়ে নামিয়ে দিয়ে ফেরার সময় শ্রীপুর চৌরাস্তার পূর্ব পাশে ট্রাকচাপায় মারা যান তার বাবা অবসরপ্রাপ্ত সেনাসদস্য আবদুল জলিল (৪২)। বেলা পৌনে দুইটায় আবদুল জলিলের বাড়ি গিয়ে দেখা যায়, বাড়িজুড়ে শতাধিক স্বজনের ভিড়। উঠানে, বাড়ির ভেতরে শুধু কান্নার শব্দ। এক কক্ষে বুক চাপরে কাঁদছেন আবদুল জলিলের স্ত্রী আফসানা আক্তার। তাঁকে সান্ত্বনা দিতে সেখানে উপস্থিত হয়েছেন স্বজনেরা। আফসানা কাঁদতে কাঁদতে বলছিলেন, ‘আমার তো সব শেষ হয়ে গেল। এত কষ্ট করে সংসারটা সাজিয়েছিলেন। কত স্বপ্ন ছিল তাঁর। কীভাবে সব শেষ হয়ে গেল। কত যে সাবধানে মোটরসাইকেল চালাতেন তিনি। কত সতর্ক থাকতেন সন্তানদের নিয়ে। এটা কী হয়ে গেল।’পাশের কক্ষে দেখা যায়, তিন সহপাঠী জড়িয়ে ধরে আছে আবদুল জলিলের মেয়ে সুমি আফরোজকে। সবাই কাঁদছিল। ‘বাবা, বাবা’ বলে বারবার উচ্চ স্বরে ডাকছিল সুমি। বারবার তাকে বাবার কাছে নিয়ে যাওয়ার আকুতি জানাচ্ছিল জড়িয়ে ধরে থাকা সহপাঠীদের। সহপাঠীরা তাকে বাবার কাছে নিয়ে যাওয়ার আশ্বাস দিচ্ছিল।আবদুল জলিলের স্বজন ও একসময়ের সহকর্মী ইকবাল হোসেন অশ্রুসিক্ত চোখে চাপা গলায় প্রথম আলোকে বলেন, এক বছর আগে সেনাবাহিনী থেকে অবসর নেন জলিল। এরপর বাড়িতেই থাকতেন। প্রতিদিন নিয়ম করে মেয়েকে বাড়ি থেকে প্রায় আট কিলোমিটার দূরের আবেদ আলী গার্লস স্কুল অ্যান্ড কলেজে মোটরসাইকেলে আনা-নেওয়া করতেন। জলিলের আরেক সন্তান আট বছর বয়সী মো. জাসিন একটি মাদ্রাসায় নূরানী বিভাগের ছাত্র। তাকে জড়িয়ে ধরে সান্ত্বনা দিচ্ছিলেন এক স্বজন। কোনো সান্ত্বনাই যেন জাসিনের কান্না থামাতে পারছিল না। সে কাঁদতে কাঁদতে বলছিল, ‘আমার আব্বুকে ট্রাকে চাপা দিছে। আপুরে স্কুলে দিয়া বাড়িতে আসতে চাইছিল আব্বু।’ দুর্ঘটনার খবর শুনে আবদুল জলিলের বাড়িতে ছুটে এসেছেন তাঁর একসময়ের সহকর্মী সেনাসদস্য মামুন। ভেজা চোখে তিনি শুধু বললেন, ‘আবদুল জলিল ভাই এভাবে মারা যাবেন, মেনে নিতে পারছি না। সড়ক দুর্ঘটনা তাঁর স্বপ্নকে শেষ করে দিয়ে গেল।’আবদুল জলিলের মামাতো ভাই মোতাহার হোসেন বলেন, মেয়েকে স্কুলে দিয়ে ফিরছিলেন আবদুল জলিল। একটি সংযোগ সড়ক থেকে তিনি শ্রীপুর-মাওনা আঞ্চলিক সড়কে প্রবেশ করেছিলেন। এ সময় শ্রীপুর অভিমুখী মালবাহী ট্রাক তাঁকে চাপা দেয়। এতে চাকায় পিষ্ট হয়ে ঘটনাস্থলেই মারা যান জলিল।গাজীপুরের সহকারী পুলিশ সুপার (কালিয়াকৈর সার্কেল) আজমীর হোসেন প্রথম আলোকে বলেন, আবদুল জলিলের মরদেহ ময়নাতদন্ত শেষে বিকেলে স্বজনদের কাছে হস্তান্তর করা হয়েছে।",Prothom Alo,https://www.prothomalo.com/bangladesh/district/a2wvzyd9lr
মেয়েকে স্কুলে দিয়ে ফেরার পথে ট্রাকের চাপায় বাবার মৃত্যু,"গাজীপুরের শ্রীপুর উপজেলায় মেয়েকে স্কুলে দিয়ে বাড়ি ফেরার পথে ট্রাকের চাপায় মোটরসাইকেল আরোহী বাবার মৃত্যু হয়েছে। আজ বৃহস্পতিবার সকাল ৮টার দিকে শ্রীপুর চৌরাস্তা সড়কের পশ্চিম পাশে আনসার রোড মোড়ে এ দুর্ঘটনা ঘটে।মারা যাওয়া ব্যক্তির নাম মো. আবদুল জলিল (৪২)। তিনি শ্রীপুরের গোসিংগা ইউনিয়নের দড়িখুজেখানি গ্রামের আবদুল বাতেনের ছেলে। তিনি সেনাবাহিনীর সাবেক সদস্য। আবদুল জলিলের মামাতো ভাই মোতাহার হোসেন বলেন, মেয়েকে স্কুলে দিয়ে মোটরসাইকেলে করে ফিরছিলেন আবদুল জলিল। একটি সংযোগ সড়ক থেকে তিনি শ্রীপুর-মাওনা আঞ্চলিক সড়কে প্রবেশ করেছিলেন। এ সময় শ্রীপুর অভিমুখী মালবাহী ট্রাক তাঁকে চাপা দেয়। এতে মোটরসাইকেল থেকে ছিটকে পড়ে ট্রাকের চাকায় পিষ্ট হয়ে ঘটনাস্থলেই মারা যান জলিল। শ্রীপুর থানার সহকারী উপপরিদর্শক (এএসআই) মো. তাজমুল করিম প্রথম আলোকে বলেন, মালবাহী ট্রাকটি শ্রীপুরের দিকে যাচ্ছিল। এ সময় মোটরসাইকেল আরোহী ওই ব্যক্তি ট্রাকের নিচে চাপা পড়ে মারা যান। নিহত ব্যক্তি সাবেক সেনাসদস্য। ঘটনাস্থল থেকে লাশটি উদ্ধার করা হয়েছে। ঘটনার পরপরই ট্রাকচালক পালিয়ে গেছেন। ট্রাকটি বর্তমানে পুলিশের হেফাজতে আছে।",Prothom Alo,https://www.prothomalo.com/bangladesh/district/ihneqkoiva
"সৌদি আরবে সড়ক দুর্ঘটনা
শেষবারের মতো ছেলের মুখ দেখতে চান তুষারের মা","সৌদি আরবে সড়ক দুর্ঘটনায় নিহত চাঁদপুরের মতলব দক্ষিণ উপজেলার ঘিলাতলী গ্রামের তুষার মজুমদারের (২২) বাড়িতে স্বজনদের আহাজারি ও মাতম থামছেই না। ওই তরুণের পরিবারের সদস্য ও আশপাশের প্রতিবেশীরা শোকে মুহ্যমান। গত সোমবার সৌদি আরবে ওমরাহ হজ পালন করতে যাওয়ার সময় সড়ক দুর্ঘটনায় মারা যান ওই তরুণ। তুষার মজুমদার মতলব দক্ষিণ উপজেলার খাদেরগাঁও ইউনিয়নের ৭ নম্বর ওয়ার্ডের ঘিলাতলী গ্রামের বাসিন্দা। ওই গ্রামের মনির মজুমদার ও মনোয়ারা বেগম দম্পতির বড় সন্তান তিনি। দুই ভাই ও এক বোনের মধ্যে তুষার বড়।পরিবার সূত্র জানায়, কয়েক বছর আগে তুষারের বাবা দ্বিতীয় বিবাহ করার পর মায়ের সঙ্গে তাঁর বাবার সম্পর্কের অবনতি ঘটে। মাসহ দুই ভাই-বোনকে নিয়ে তুষার বাড়িতে আলাদা থাকতেন। স্থানীয় নারায়ণপুরবাজারে একটি কাপড়ের দোকানে কর্মচারী হিসেবে কাজ করে যা পেতেন তা দিয়েই দুই ভাই-বোন ও মায়ের ভরণপোষণ চালিয়ে আসছিলেন তিনি। তাঁর ছোট বোন মিম আক্তার স্থানীয় একটি মাদ্রাসায় অষ্টম শ্রেণিতে পড়ে। ছোট ভাই তুহিন মজুমদার স্থানীয় একটি সরকারি প্রাথমিক বিদ্যালয়ে পড়ছে। এই দুই ভাই-বোনের লেখাপড়ার খরচও চালিয়ে আসছিলেন তিনি। পরিবার সূত্র আরও জানায়, সংসারে সচ্ছলতা আনতে গত বছরের মার্চে তুষার সৌদি আরবে যান। একটি বেসরকারি সংস্থা (এনজিও) থেকে চড়া সুদে ঋণ নিয়ে এবং আত্মীয়দের কাছ থেকে টাকা ধার করে সৌদি আরবে যান। সেখানে কাজ করে যা পেতেন তা দিয়ে চলত সংসারের যাবতীয় খরচ। ঋণ ও ধারের টাকা পুরোটাই এখনো দেওয়ার বাকি। সোমবার ওমরাহ হজ পালন করতে বাসা থেকে বাসে রওনা দেন তুষার। স্থানীয় সময় বেলা সাড়ে তিনটায় একটি সেতুর সঙ্গে ধাক্কা খেয়ে বাসটি উল্টে যায়। এতে বাসটিতে আগুন ধরে গেলে তুষারসহ ১৮ বাংলাদেশি নিহত হন। আজ বৃহস্পতিবার সকালে তুষারের বাড়িতে দেখা যায়, উঠানে তাঁর মা, দুই ভাই-বোন ও পাশের লোকজন আহাজারি করছেন। স্বজন হারানোর শোকে মুহ্যমান সবাই। স্বজনদের কান্না ও শোকে ভারী হয়ে উঠছে সেখানকার পরিবেশ।  তুষারের মা মনোয়ারা বেগম বলেন, ‘তুষারই আমার সব। আমাগো খাওন-পরনের খরচ, এক মাইয়া ও এক ছেলের লেহাপড়ার খরচও পোলাডাই দিত। আমারে কইছিল, ওমরাহ কইরা বাড়িতে টেয়া পাডাইবো। কিন্তু শেষমেশ আমার কলিজার টুকরাডাই দুনিয়ার তন চইলা গেল। এহন আমি কি লইয়া বাঁচুম। আমার সংসারের খরচ কে দিব। ঋণ-কর্জের টেয়া কেমনে শোধ দিমু। আমার সবকিছুই শেষ অইয়া গেল। শেষবারের মতো পোলাডার মুখ দেখতে চাই। সরকার যদি ওর লাশটা একটু আমার কাছে আইনা দিত।’তুষারের ছোট বোন মিম আক্তার অশ্রুভেজা কণ্ঠে বলেন, ‘আমার ভাইডা বড় ভালা ছিল। এহন আমার লেহাপড়া কেমনে চালামু। আমাগো সব আশা শেষ। সামনে শুধু অন্ধকার।’",Prothom Alo,https://www.prothomalo.com/bangladesh/district/89nsxcpbff
"সৌদি আরবে দুর্ঘটনা
নজরুলের লাশের অপেক্ষায় স্বজনেরা","সৌদি আরবে সড়ক দুর্ঘটনায় নিহত নজরুল ইসলাম ওরফে নাজমুলের (২৮) বাড়িতে শোকের ছায়া নেমে এসেছে। শেষবারের মতো নজরুলের মুখ দেখতে তাঁর লাশের অপেক্ষার প্রহর গুনছেন স্বজনেরা।নজরুলের বাড়ি যশোর সদর উপজেলার ঘুণী গ্রামে। ওই গ্রামের কওসার মোল্লার ছেলে তিনি। সংসারে সচ্ছলতা ফেরানোর তাগিদে বছরখানেক আগে সৌদি আরবে পাড়ি জমান নজরুল। সম্প্রতি ১০ দিনের ছুটি পেয়ে নজরুল ওমরাহ পালন করতে যান। তবে নজরুলের স্বপ্ন পূরণ হয়নি। পথে বাস দুর্ঘটনায় প্রাণ হারান তিনি। নজরুলের এই অকাল মৃত্যু পরিবারের কেউ মেনে নিতে পারছেন না। বিলাপ করে নজরুলের মা খাদিজা বেগম বুধবার সাংবাদিকদের বলেন, ‘আমার সোনা বাবাটা কত ভালো ছিলো। গত সোমবার আমারে ফোন করে বললো, “মা, আমি ১০ দিনের ছুটি পেয়েছি। ওমরা করতে যাবো। তুমি দোয়া কোরো আমার জন্য।” কিন্তু ছেলেটার আর ওমরা করা হলো না। তার আগেই বাস দুর্ঘটনায় ছেলেটা আমার মারা গেল। আমার নাজমুলরে ফিরিয়ে দাও। শেষবারের মতো চোখের দেখা একবার দেখতে চাই।’ আরও পড়ুনসৌদিতে ওমরাযাত্রীদের বাস দুর্ঘটনা: নিহত বাংলাদেশির সংখ্যা বেড়ে ১৮ সাত ভাইবোনের মধ্যে নজরুল পঞ্চম। গত বছর তিনি সৌদি আরবে যান। সেখানে একটি রেস্তোরাঁয় কাজ করতেন। গত সোমবার ওমরাহ পালনের জন্য বাসে করে সৌদি আরবের মক্কার উদ্দেশে রওনা দেন। স্থানীয় সময় সোমবার বিকেলে ইয়েমেন সীমান্তবর্তী আসির প্রদেশের আকাবা শার এলাকায় বাসটি দুর্ঘটনার শিকার হয়। এতে ওই বাসের ১৮ বাংলাদেশি যাত্রী নিহত হন। নজরুলের বাবা কওসার মোল্লা বলেন, ‘আমার অন্য সন্তানদের তুলনায় নজরুল ছিল শান্ত প্রকৃতির। বিদেশ যাওয়ার কয়েক মাস আগে বিয়ে করেছিল। নিজে প্রতিষ্ঠিত হবে বলেই বিদেশ যায়। আমার সেই ছেলেটা এভাবে চলে যাবে, কখনো স্বপ্নেও ভাবিনি।’নজরুলের বড় ভাই কামরুল ইসলাম বলেন, ‘নতুন বউ রেখে বিদেশ গেছিল নজরুল। ওর (নজরুল) কোনো সন্তান নেই। আমাদের সন্তানদের নিয়েই ওর যত ভাবনাচিন্তা ছিল। আমাদের ছেলেমেয়েদের যত আবদার, নজরুলই পূরণ করত।’",Prothom Alo,https://www.prothomalo.com/bangladesh/district/gant0zcyhe
"সৌদিতে সড়ক দুর্ঘটনা
শেষবারের মতো স্বামীর মুখটা দেখতে চান মাছু বেগম","সাত ভাই–বোন নিয়ে অভাবের সংসারে বেড়ে ওঠেন রুক্কু মিয়া (৪০)। দেশে রিকশা চালিয়ে যা আয় হতো তা দিয়ে সংসার চলত না। পরিবারে সচ্ছলতা আনতে তিন বছর আগে সৌদি আরবে পাড়ি জমান। দু–এক মাসের মধ্যেই বাড়িতেও আসার কথা ছিল। ফেরার আগে ওমরাহ হজ করতে অন্য বাংলাদেশিদের সঙ্গে বাসে করে মক্কায় যাচ্ছিলেন।স্থানীয় সময় গত সোমবার বেলা সাড়ে তিনটায় ইয়েমেনের সীমান্তবর্তী আসির প্রদেশের আকাবা শার এলাকায় হঠাৎ ব্রেক ফেল করে সেতুর সঙ্গে ধাক্কা লাগে বাসটির। একপর্যায়ে বাসটিতে আগুন ধরে যায়। এ সময় রুক্কু মিয়াসহ ১৮ জন বাংলাদেশি অগ্নিদগ্ধ হয়ে মারা যান। স্বামীর মৃত্যুর খবর পাওয়ার পর থেকে বিলাপ করে একটা কথাই বলছিলেন রুক্কু মিয়ার স্ত্রী মাছু বেগম, ‘আমার স্বামীর লাশ দেশে আইনা দাও। আমি শেষবারের মতো তাঁর মুখটা দেখতে চাই।’  রুক্কু মিয়া ব্রাহ্মণবাড়িয়ার কসবা উপজেলার কায়েমপুর ইউনিয়নের ওমরপুর গ্রামের মৃত কালা মিয়ার ছেলে। তাঁর মৃত্যুর খবর পাওয়ার পর থেকে স্বজনেরা শোকে মুহ্যমান হয়ে পড়েছেন।বুধবার দুপুরে ওমরপুর গ্রামে রুক্কু মিয়ার বাড়িতে কথা হয় তাঁর বড় ভাই নুরুল ইসলামের সঙ্গে। তিনি প্রথম আলোকে বলেন, ‘আমরা গরিব মানুষ। আমার ভাইয়ের লাশটা যেন ফেরত পাই। বাড়িতে দাফন করতে পারি। এ জন্য আমরা সরকারের সহযোগিতা চাই।’ আরও পড়ুনসৌদিতে ওমরাযাত্রীদের বাস দুর্ঘটনা: নিহত বাংলাদেশির সংখ্যা বেড়ে ১৮ দেশে রুক্কু মিয়ার দুই ছেলে ও এক মেয়ে রয়েছে। বড় ছেলে সাইফুল ইসলাম (১৭) এলাকায় ব্যাটারিচালিত অটোরিকশা চালায়। ছোট ছেলে হৃদয় অষ্টম শ্রেণিতে পড়ে। মেয়ে শিউলী আক্তার বিবাহিত। ওই বাড়িতে গিয়ে দেখা যায়, রুক্কু মিয়ার স্ত্রী মাছু বেগম বিলাপ করতে করতে বারবার মূর্ছা যাচ্ছেন। স্বজনেরা রুক্কুর সন্তানদের কান্না থামাতে পারছেন না।রুক্কু মিয়ার বড় ভাই নুরুল ইসলাম বলেন,  তাঁর ভাই দেশে রিকশা চালাত। তিন বছর আগে সে সৌদি আরবে যায়। কিছুদিনের মধ্যে তাঁর দেশে ফেরার কথা ছিল। তার আগে ওমরাহ হজ করতে আল কাসিম থেকে মক্কা যাচ্ছিল সে। আরও পড়ুনমুঠোফোনে ছেলের ছবি দেখে বিলাপ করছেন মমতাজ বেগম",Prothom Alo,https://www.prothomalo.com/bangladesh/district/3vigrk4vef
সৌদিতে ওমরাযাত্রীদের বাস দুর্ঘটনা: নিহত বাংলাদেশির সংখ্যা বেড়ে ১৮,"সৌদি আরবে ওমরাহ পালন করতে গিয়ে বাস দুর্ঘটনায় নিহত বাংলাদেশির সংখ্যা বেড়ে ১৮ জনে দাঁড়িয়েছে। দুর্ঘটনাকবলিত বাসটিতে ৩৪ জন বাংলাদেশি ছিলেন। বাকিরা সৌদি আরবের বিভিন্ন হাসপাতালে চিকিৎসাধীন। আজ বুধবার সন্ধ্যায় প্রথম আলোকে বিষয়টি নিশ্চিত করেছেন সৌদি আরবের জেদ্দায় বাংলাদেশের কনস্যুলেটের প্রথম সচিব (শ্রম) মো. আরিফুজ্জামান। স্থানীয় সময় গত সোমবার বিকেলে ইয়েমেন সীমান্তবর্তী আসির প্রদেশের আকাবা শার এলাকায় এ দুর্ঘটনা ঘটে। সৌদি আরবের রাষ্ট্রায়ত্ত টেলিভিশন আল আখবারিয়া জানিয়েছে, বাসের আরোহীরা ওমরাহ পালনের উদ্দেশ্যে মক্কায় যাচ্ছিলেন। ব্রেক কাজ না করায় একটি সেতুর সঙ্গে ধাক্কা খেয়ে উল্টে গিয়ে বাসটিতে আগুন ধরে যায়। আরও পড়ুনওমরাহ করে দেশে ফেরা হলো না সবুজের, মা-বাবার আর্তনাদ দুর্ঘটনায় আহত ১৬ বাংলাদেশি সৌদি আরবের বিভিন্ন হাসপাতালে চিকিৎসা নিচ্ছেন। তাঁদের মধ্যে আবহা প্রাইভেট হাসপাতালে ভর্তি আছেন চট্টগ্রামের সীতাকুণ্ডের সালাহউদ্দিন, ভোলার বোরহানউদ্দিনের আল আমিন, লক্ষ্মীপুরের রায়পুরার মিনহাজ, চাঁদপুরের কচুয়ার জুয়েল, মাগুরার শালিখার আফ্রিদি মোল্লা, লক্ষ্মীপুরের চন্দ্রগঞ্জের মো. রিয়াজ, রানা। এ ছাড়া মো. সেলিম চিকিৎসা নিয়ে হাসপাতাল ত্যাগ করেছেন। আরও পড়ুনসৌদি আরবে বাস দুর্ঘটনায় হতাহতের ঘটনায় প্রধানমন্ত্রীর শোক প্রকাশ সৌদি-জার্মান হাসপাতালে চিকিৎসাধীন কুমিল্লার লাকসামের দেলোয়ার হোসাইন ও হোসাইন আলী। সেখানে চিকিৎসা নিয়ে হাসপাতাল ছেড়েছেন মোহাম্মদ কুদ্দুস। মাহায়েল জেনারেল হাসপাতালে চিকিৎসাধীন নোয়াখালীর সেনবাগের মোহাম্মদ শাহাবুদ্দিন, কুমিল্লার মুরাদনগরের ইয়ার হোসাইন ও মো. জাহিদুল ইসলাম এবং মাগুরার মোহাম্মদপুরের মিজানুর রহমান।এ ছাড়া আসির জেনারেল হাসপাতালে চিকিৎসাধীন যশোরের মো. মোশাররফ হোসাইন। আরও পড়ুননিহতদের দুজনের বাড়ি নোয়াখালীতে, তাঁদের আয়ে সংসার চলত",Prothom Alo,https://www.prothomalo.com/bangladesh/oz756jhwt0
মুঠোফোনে ছেলের ছবি দেখে বিলাপ করছেন মমতাজ বেগম,"মামুন মিয়া (২২) ছয় মাস আগে সৌদি আরবে যান। সেখানকার একটি হোটেলে কাজ পান। গত সোমবার ওমরাহ হজ পালন করতে তাঁর মামা ইয়ার হোসেন ও ভাগনে জাহিদুল ইসলামসহ আরও অনেক বাংলাদেশির সঙ্গে বাসে করে মক্কায় যাচ্ছিলেন। ওই দিন বেলা সাড়ে তিনটায় হঠাৎ ব্রেক ফেল করে সেতুর সঙ্গে ধাক্কা লাগে বাসটির। একপর্যায়ে বাসটিতে আগুন ধরে যায়। এ সময় মামুন মিয়াসহ ১৮ জন বাংলাদেশি অগ্নিদগ্ধ হয়ে মারা যান।ছেলের এমন করুণ মৃত্যু কোনোভাবেই মানতে পারছেন না মামুনের মা মমতাজ বেগম। মুঠোফোনে বারবার ছেলের ছবি দেখে বিলাপ করছিলেন তিনি। বলছিলেন, ‘আমার এমন তরতাজা ছেলেটা আর নাই, এটা কীভাবে মানব?’ কারও সান্ত্বনাই তাঁকে শান্ত করতে পারছে না। মামুন মিয়ার বাবা আবদুল আউয়াল বলেন, ‘আমার ছেলেটার বয়স এত কম। ছয় মাস আগে ওর মামা ইয়ার হোসেন সৌদিতে নেন। ছেলে আমার বলেছিল, আমাদের মুখে হাসি ফোটাবে। পাঁচ লাখ টাকা ঋণ করে ওকে সৌদি আরবে পাঠালাম। এখনো ঋণ শোধ হয়নি। সেই ছেলেই চলে গেল।’বুধবার দুপুরে কুমিল্লার মুরাদনগর উপজেলার রামচন্দ্রপুর দক্ষিণ ইউনিয়নের মোস্তাপুর গ্রামে মামুন মিয়ার বাড়িতে গিয়ে দেখা যায়, মামুনের মা-বাবা ও স্বজনেরা আহাজারি করছেন। দুই ভাই ও তিন বোনের মধ্যে মামুন মিয়া চতুর্থ। স্বজনেরা জানান, দুর্ঘটনায় আহত মামুন মিয়ার মামা ইয়ার হোসেন ও ভাগনে জাহিদুল ইসলাম হাসপাতালে চিকিত্সাধীন। আরও পড়ুনসৌদিতে ওমরাহ যাত্রীদের বাস দুর্ঘটনা, আট বাংলাদেশি নিহত স্থানীয় সময় সোমবার বিকেলে ইয়েমেনের সীমান্তবর্তী আসির প্রদেশের আকাবা শার এলাকায় এ দুর্ঘটনা ঘটে। এতে ১৮ বাংলাদেশি নিহত হয়েছেন।নিহত ব্যক্তিদের মধ্যে মামুন মিয়ার বাড়ি মুরাদনগরে। গিয়াস হামিদের বাড়ি দেবীদ্বারের রাজামেহার এলাকায়। গিয়াসের বাড়িতেও চলছে শোকের মাতম।কুমিল্লা জনশক্তি ও কর্মসংস্থান দপ্তরের সহকারী পরিচালক দেবব্রত ঘোষ প্রথম আলোকে বলেন, ‘পরিবারের সদস্যদের সঙ্গে কথা বলেছি। এ বিষয়ে পরবর্তী করণীয় ঠিক করব আমরা।’মুরাদনগর উপজেলা নির্বাহী কর্মকর্তা আলাউদ্দিন ভূঁইয়া বলেন, ‘শোকাহত পরিবারের সদস্যদের সঙ্গে কথা হয়েছে। লাশ আনার ব্যাপারে আমরা সর্বাত্মক সহযোগিতা করব।’",Prothom Alo,https://www.prothomalo.com/bangladesh/district/nkcjr38dgz
"ওমরাহ করে দেশে ফেরা হলো না সবুজের, মা-বাবার আর্তনাদ","অভাবের সংসারে সবুজের বড় হওয়া। পরিবারের সচ্ছলতার কথা ভেবে প্রায় তিন বছর আগে সৌদি আরব পাড়ি জমান সবুজ। তাঁর পাঠানো টাকায় সচ্ছলতা ফিরতে শুরু করে পরিবারে। শিগগিরই দেশে ফেরার কথা ছিল তাঁর। ফেরার আগে ওমরাহ করার কথা জানিয়েছিলেন। কিন্তু সড়ক দুর্ঘটনা তাঁর জীবন তছনছ করে দিয়েছে।সৌদি আরবে ওমরাহ যাত্রীদের বাস দুর্ঘটনায় আট বাংলাদেশি নিহত হয়েছেন। তাঁদেরই একজন মো. সবুজ হোসাইন (৩০)। তাঁর মৃত্যুর খবরে লক্ষ্মীপুরের রায়পুর উপজেলায় তাঁর গ্রামের বাড়িতে মাতম চলছে। তাঁর মৃত্যুর খবর শোনার পর সবুজের মা–বাবার আহাজারি থামছেই না। সবুজ রায়পুরের চরমোহনা ইউনিয়নের বাবুরহাট এলাকার রাঢ়ী বাড়ির মাছ ব্যবসায়ী মো. হারুনের বড় ছেলে। চার ভাই–বোনের মধ্যে সবুজ দ্বিতীয়। গত সোমবার ইয়েমেন সীমান্তবর্তী সৌদি আরবের আসির প্রদেশের আকাবা শার এলাকায় ওই দুর্ঘটনা ঘটে। বাসের আরোহীরা ওমরাহ পালনের উদ্দেশ্যে মক্কায় যাচ্ছিলেন। ব্রেক কাজ না করায় একটি সেতুর ওপর উল্টে গিয়ে বাসটিতে আগুন ধরে যায় বলে মধ্যপ্রাচ্যভিত্তিক গালফ নিউজের খবরে বলা হয়েছে। এতে মোট ২২ যাত্রী নিহত হন। তাঁদের মধ্যে ৮ জন বাংলাদেশি। এ ঘটনায় আরও অন্তত ১৮ জন বাংলাদেশি আহত হয়েছেন। বাসে মোট ৪৭ জন যাত্রী ছিলেন। আরও পড়ুনসৌদি আরবে ওমরাহ যাত্রীদের বাস দুর্ঘটনায় নিহতদের দুজন মহেশখালীর রায়পুরার বাবুরহাট এলাকার বাসিন্দারা জানান, সবুজের বাবা হারুন মাছ বিক্রি করেন। আর্থিকভাবে তেমন সচ্ছল নন। বছর তিনেক আগে বড় ছেলে সবুজকে তিনি সৌদি আরবে পাঠান। শিগগিরই তাঁর দেশে ফেরার কথা ছিল। তার আগে ওমরাহ করতে চেয়েছিলেন সবুজ। ওমরাহ করতে যাওয়ার পথে বাস দুর্ঘটনায় তিনি আহত হয়েছিলেন। পরে গতকাল মঙ্গলবার রাতে সৌদি থেকে স্বজনেরা খবর পান, সবুজ মারা গেছেন। সবুজের বাবা মো. হারুন বলেন, ছেলের লাশ দেশে ফিরিয়ে আনতে তাঁরা সৌদি আরবের বাংলাদেশ দূতাবাসের সঙ্গে যোগাযোগের চেষ্টা করছেন। সরকারি খরচে দ্রুততম সময়ের মধ্যে তাঁর ছেলের লাশটি যেন গ্রামের বাড়িতে পৌঁছে দেওয়া হয়, সেই দাবি তাঁর। আরও পড়ুনসৌদিতে ওমরাহ যাত্রীদের বাস দুর্ঘটনা, আট বাংলাদেশি নিহত চরমোহনা ইউনিয়ন পরিষদের চেয়ারম্যান মো. সফিক পাঠান বলেন, ঘটনাটি খুবই দুঃখজনক। ছেলের অকাল মৃত্যুতে স্বজনেরা আহাজারি করছেন। প্রতিবেশীসহ আশপাশের লোকজন ভিড় করছেন তাঁদের বাড়িতে।",Prothom Alo,https://www.prothomalo.com/bangladesh/district/w3z4lugjjz
"সৌদিতে দুর্ঘটনা
নিহতদের দুজনের বাড়ি নোয়াখালীতে, তাঁদের আয়ে সংসার চলত","সৌদি আরবে সড়ক দুর্ঘটনায় নিহত ব্যক্তিদের মধ্যে দুজনের বাড়ি নোয়াখালীতে। এর মধ্যে মো. হেলাল উদ্দিনের (৩৪) বাড়ি জেলার চাটখিল ও মো. শাহেদুল ইসলাম ওরেফ শাহেদের (২৭) বাড়ি সেনবাগ উপজেলায়। তাঁদের বাড়িতে চলছে মাতম। নিহত ব্যক্তিরা ছিলেন তাঁদের পরিবারের আয়ের একমাত্র উৎস।স্থানীয়ভাবে খোঁজ নিয়ে জানা গেছে, নিহত ব্যক্তিরা হলেন চাটখিল উপজেলার নাহারখিল ইউনিয়নের ৫ নম্বর ওয়ার্ডের পশ্চিম রামনারায়ণপুর গ্রামের ভূঁইয়াজি বাড়ির মৃত মো. হুমায়ুন কবিরের ছেলে মো. হেলাল উদ্দিন ও সেনবাগ উপজেলার মোহাম্মদপুর ইউনিয়নের ৬ নম্বর ওয়ার্ডের দক্ষিণ মোহাম্মদপুর গ্রামের মালেক মোল্লার বাড়ির শরিয়ত উল্লাহর ছেলে মো. শাহেদুল ইসলাম ওরেফ শাহেদ। আরও পড়ুনসৌদিতে ওমরাহ যাত্রীদের বাস দুর্ঘটনা, আট বাংলাদেশি নিহত হেলালের ছোট ভাই মো. রিপন বলেন, এক বছর আগে জীবিকার সন্ধানে তাঁর ভাই মো. হেলাল উদ্দিন সৌদি আরবে পাড়ি জমান। এরপর তিনি একটি  রেস্তোরাঁয় চাকরি নেন। তাঁর হাজাবি নামের তিন বছর বয়সী একটি মেয়েসন্তান আছে। রিপন বলেন, তাঁর ভাইসহ আরও চারজন ওমরাহ পালন করার উদ্দেশ্যে একসঙ্গে পবিত্র মক্কা নগরীর দিকে যাত্রা করেন। যাত্রাপথে সড়ক দুর্ঘটনায় তিনজনই মারা যান। গত বছরের এপ্রিল মাসে পরিবারের বড় ছেলে শাহেদুল ইসলাম ওরফে শাহেদ জীবিকার তাগিদে সৌদি আরব যান। সেখানে তিনি একটি দোকানে কর্মরত ছিলেন। গতকাল ওমরাহ পালনের উদ্দেশ্যে কর্মস্থল থেকে রওনা হলে সড়ক দুর্ঘটনায় মারা যান তিনি।শাহেদুলের গ্রামের বাড়িতে বাবা শরীয়ত উল্লাহ ছাড়াও আছেন মা, ছোট ভাই ও বোন। শাহেদুলের মৃত্যুর খবর পাওয়ার পর থেকে গোটা পরিবারে শোকের ছায়া। ছেলের জন্য আহাজারি করতে করতে একাধিকবার জ্ঞান হারিয়েছেন মা পারভীন আক্তার।শাহেদুলের বাবা শরীয়ত উল্লাহ বলেন, গত রমজান মাসে তার ছেলে জীবিকার সন্ধানে সৌদি আরব পাড়ি জমিয়েছিল। অনেক ধারদেনা করে ছেলেকে বিদেশে পাঠিয়েছেন। এই ছেলেই তাঁর পরিবারের একমাত্র উপার্জনক্ষম ছিলেন। ছেলের মর্মান্তিক মৃত্যুতে গোটা পরিবারে অন্ধকার নেমে এসেছে। আরও পড়ুনসৌদি আরবে বাস দুর্ঘটনায় হতাহতের ঘটনায় প্রধানমন্ত্রীর শোক প্রকাশ মোহাম্মদপুর ইউনিয়ন পরিষদ চেয়ারম্যান ফিরোজ আলম ওরফে রিগান বলেন, শাহেদুল ছেলেটি অত্যন্ত ভদ্র প্রকৃতির ছিলেন। সংসারের হাল ধরার জন্য গত বছর তিনি সৌদি আরব গিয়েছিলেন। পরিবারের একমাত্র চালিকা শক্তিকে হারিয়ে পরিবারের সবাই এখন দিশাহারা। তাঁর মৃত্যুতে এলাকায় শোকের ছায়া নেমে এসেছে।গতকাল মঙ্গলবার সৌদি আরবের স্থানীয় সময় বিকেলে নিয়ন্ত্রণ হারিয়ে ওমরাহ যাত্রীদের বহনকারী একটি বাস ইয়েমেন সীমান্তবর্তী আসির প্রদেশের আকাবা শার এলাকায় দুর্ঘটনার কবলে পড়ে। দুর্ঘটনার কবলে পড়া বাসে ৪৭ জন যাত্রী ছিলেন। তাঁদের মধ্যে ৩৫ জন বাংলাদেশি। দুর্ঘটনায় ২২ জনের প্রাণহানি ঘটে। নিহত ব্যক্তিদের মধ্যে ৮ জন বাংলাদেশি এবং তাঁদের মধ্যে নোয়াখালীর প্রবাসী শাহেদুল ও হেলাল ছিলেন।",Prothom Alo,https://www.prothomalo.com/bangladesh/district/ddfm6xjicw
সৌদি আরবে বাস দুর্ঘটনায় হতাহতের ঘটনায় প্রধানমন্ত্রীর শোক প্রকাশ,"সৌদি আরবের আসির প্রদেশের আভা জেলায় বাস দুর্ঘটনায় ২৪ জনের মৃত্যুতে গভীর শোক ও দুঃখ প্রকাশ করেছেন প্রধানমন্ত্রী শেখ হাসিনা। এক শোকবার্তায় নিহতদের বিদেহী আত্মার মাগফিরাত কামনা করেন এবং শোকসন্তপ্ত পরিবারের প্রতি গভীর সমবেদনা জানান প্রধানমন্ত্রী। প্রধানমন্ত্রী পররাষ্ট্র মন্ত্রণালয় ও সৌদি আরবে বাংলাদেশ দূতাবাস কর্মকর্তাদের আহত বাংলাদেশি নাগরিকদের চিকিৎসার সব ধরনের উদ্যোগ গ্রহণের নির্দেশনা প্রদান করেছেন।সৌদি আরবের জেদ্দার বাংলাদেশ কনস্যুলেট জেনারেলের মতে, সোমবার সৌদি আরবের দক্ষিণ-পশ্চিমাঞ্চলীয় আসির প্রদেশের আভা জেলায় একটি ভয়াবহ বাস দুর্ঘটনায় প্রায় ২৪ জন নিহত এবং প্রায় ২৩ জন আহত হন। আরও পড়ুনসৌদিতে ওমরাহ যাত্রীদের বাস দুর্ঘটনা, আট বাংলাদেশি নিহত",Prothom Alo,https://www.prothomalo.com/bangladesh/ammta9jfpl
সৌদি আরবে ওমরাহ যাত্রীদের বাস দুর্ঘটনায় নিহতদের দুজন মহেশখালীর,"সৌদি আরবে ওমরাহ যাত্রীদের বাস দুর্ঘটনায় নিহত আট বাংলাদেশির মধ্যে কক্সবাজারের দ্বীপ উপজেলা মহেশখালীর দুজন রয়েছেন। তাঁরা হলেন মোহাম্মদ শেফায়েত উল্লাহ (২২) ও মোহাম্মদ আসিফ (২৪)। সম্পর্কে তাঁরা খালাতো ভাই। শেফায়েত উল্লাহ উপজেলার বড়মহেশখালী ইউনিয়নের মগরিয়া কাটা গ্রামের মোহাম্মদ নুরুল ইসলামের ছেলে। আর মোহাম্মদ আসিফ একই ইউনিয়নের পশ্চিম ফকিরা ঘোনার আহমদ উল্লাহর ছেলে। সোমবার ইয়েমেন সীমান্তবর্তী সৌদি আরবের আসির প্রদেশের আকাবা শার এলাকায় ওই দুর্ঘটনা ঘটে। বাসের আরোহীরা ওমরাহ পালনের উদ্দেশ্যে মক্কায় যাচ্ছিলেন। ব্রেক কাজ না করায় একটি সেতুর ওপর উল্টে গিয়ে বাসটিতে আগুন ধরে যায় বলে মধ্যপ্রাচ্যভিত্তিক গালফ নিউজের খবরে বলা হয়েছে। এতে মোট ২২ যাত্রী নিহত হয়েছেন। তাঁদের মধ্যে আটজন বাংলাদেশি। এ ঘটনায় আরও অন্তত ১৮ জন বাংলাদেশি আহত হয়েছেন। বাসে মোট ৪৭ জন যাত্রী ছিলেন। আরও পড়ুনসৌদিতে ওমরাহ যাত্রীদের বাস দুর্ঘটনা, আট বাংলাদেশি নিহত শেফায়েত ও আসিফের পরিবার সূত্রে জানা যায়, দুই বছর আগে সৌদি আরবে যান শেফায়েত উল্লাহ। এর আগে তাঁর দুই বড় ভাই সাইফুল ইসলাম ও শাহাজাহান ইসলাম সৌদি আরবে গিয়েছিলেন। তাঁরা তিন ভাই সৌদি আরবের আবাহা কামিছে আবাসিক হোটেলে চাকরি করেন। খালাতো ভাইয়ের সূত্র ধরে দুই বছর আগে সৌদি আরবে যান মোহাম্মদ আসিফ।শেফায়েত উল্লাহর বড় ভাই জাহেদুল ইসলাম বলেন, মঙ্গলবার ভোর চারটার দিকে সাহরি খাওয়ার সময় সৌদি আরব থেকে ছোট ভাই সাইফুল ইসলাম ফোন করেন। তিনি শেফায়েতের মৃত্যুর সংবাদ জানান। একই সঙ্গে তাঁর খালাতো ভাই আসিফও সড়ক দুর্ঘটনায় মারা গেছেন বলে জানান। শেফায়েত উল্লাহ ও মোহাম্মদ আসিফের অকালমৃত্যুতে মঙ্গলবার সকাল থেকে তাঁদের পরিবারের আহাজারি শুরু হয়। প্রতিবেশীসহ আশপাশের লোকজন তাঁদের বাড়িতে ভিড় করেন।বড়মহেশখালী ইউনিয়ন পরিষদের (ইউপি) চেয়ারম্যান এনায়েত উল্লাহ মুঠোফোনে বলেন, সৌদি আরবে বাস দুর্ঘটনায় তাঁর এলাকার দুই ওমরাহ যাত্রী নিহত হয়েছেন বলে শুনেছেন।",Prothom Alo,https://www.prothomalo.com/bangladesh/district/dhl0xg3b09
"মতামত
উন্নয়নের এক্সপ্রেসওয়েতে কাঠামোগত হত্যাকাণ্ড","ফিটনেসবিহীন একটি বাসকে ঘুমহীন একজন চালকের হাতে তুলে দিয়ে এক্সপ্রেসওয়েতে বেপরোয়া গতিতে চালানোর সুযোগ করে দিলে যা ঘটতে পারে, তা–ই ঘটেছে ইমাদ পরিবহনের বাসটির ক্ষেত্রে। ১৯ মার্চ মাদারীপুরের শিবচরে পদ্মা সেতুর এক্সপ্রেসওয়ের কুতুবপুর এলাকায় ইমাদ পরিবহনের যাত্রীবাহী বাসটি নিয়ন্ত্রণ হারিয়ে খাদে পড়ে ১৯ জনের মৃত্যু হয় এবং আহত হন অন্তত ২৫ জন।সব সময় যা হয়, এবারও দুর্ঘটনার পর জানা গেল, এক্সপ্রেসওয়েতে চলাচলকারী বাসটির চলাচলের কোনো অনুমতি ছিল না, বাসটির ফিটনেস সনদও ছিল মেয়াদোত্তীর্ণ। আহত এক বাসযাত্রীর বরাত দিয়ে জানা যায়, বাসটির ব্রেক ঠিকমতো কাজ করছিল না বলে চালক ও হেলপার নিজেদের মধ্যেই বলাবলি করছিল। শুধু তা–ই নয়, এই একই বাস ২০২২ সালের ১৭ নভেম্বর রাতে গোপালগঞ্জে ঢাকা-খুলনা মহাসড়কে দাঁড়িয়ে থাকা একটি ট্রাকের পেছনে ধাক্কা দেওয়ার ফলে তিনজনের মৃত্যু ঘটেছিল। এই ঘটনায় বাংলাদেশ সড়ক পরিবহন কর্তৃপক্ষ (বিআরটিএ) বাসটির চলাচলের অনুমতি স্থগিত করলেও সে স্থগিতাদেশ পালন করা হচ্ছে কি না, তার কোনো তদারকি না করায় বাসটি এক্সপ্রেসওয়েতে অবলীলায় যাত্রী নিয়ে চলাচল করছিল। আরও পড়ুনসদিচ্ছা ছাড়া নিরাপদ সড়ক প্রতিষ্ঠা অসম্ভব মহাসড়কে চলাচলের অনুমতি ও ফিটনেসবিহীন বাসে যাত্রী পরিবহন ছাড়াও ইমাদ পরিবহনের মালিকপক্ষের আরেকটি গুরুতর অপরাধ হলো, চালককে পর্যাপ্ত বিশ্রাম না দিয়েই একটানা বাস চালাতে দেওয়া। সড়ক পরিবহন বিধিমালা ২০২২–এর ৩২(৫) ধারা অনুসারে, একজন চালককে দিয়ে একটানা পাঁচ ঘণ্টার বেশি গাড়ি চালানো যাবে না। এরপর কমপক্ষে আধা ঘণ্টা বিশ্রাম দিয়ে আবার তিন ঘণ্টা গাড়ি চালানো যাবে। তবে দিনে আট ঘণ্টা এবং সপ্তাহে ৪৮ ঘণ্টার বেশি একজন চালককে দিয়ে গাড়ি চালানো যাবে না। প্রথম আলোর সংবাদ অনুসারে, দুর্ঘটনার আগের ৪৮ ঘণ্টার মধ্যে ৩০ ঘণ্টার বেশি বাস চালিয়ে ক্লান্ত ছিলেন চালক জাহিদ হাসান। তিনি ১৬ মার্চ রাতে ঢাকা থেকে যাত্রীবাহী বাসটি চালিয়ে পিরোজপুর গিয়েছিলেন, পরের দিন ১৭ মার্চ সকালেই আবার পিরোজপুর থেকে ঢাকার দিকে যাত্রা করেন। ১৭ মার্চ বিকেলে আবার যাত্রী নিয়ে যান পিরোজপুরে। রাতে পিরোজপুর পৌঁছে পরের দিন ১৮ মার্চ সকালে আবার যাত্রী নিয়ে ঢাকায় আসেন। ঢাকা থেকে ১৮ মার্চ দুপুরেই আবার যান খুলনায়। রাতে বাসের মধ্যে মাত্র তিন থেকে চার ঘণ্টা বিশ্রাম নিয়ে ১৯ মার্চ ভোর চারটায় খুলনা থেকে ঢাকার উদ্দেশে যাত্রা করেন। ধারণা করা হচ্ছে, এ রকম বিশ্রামহীন ক্লান্ত দেহে ঘুমচোখে অতিরিক্ত গতিতে বাস চালানোর কারণে এই মর্মান্তিক দুর্ঘটনা ঘটেছে। আরও পড়ুনপরিবহনশ্রমিকদের ‘অমানবিক’ করে তোলার প্রক্রিয়া কবে বন্ধ হবে নির্ঘুম ক্লান্ত দেহে পরিবহন চালিয়ে দুর্ঘটনা এটাই প্রথম নয়, এ রকম দুর্ঘটনা নিয়মিতই ঘটছে; কিন্তু চালকদের জন্য পর্যাপ্ত বিশ্রামের ব্যবস্থা করতে পরিবহনমালিকদের বাধ্য করা হচ্ছে না। গত ২৪ ডিসেম্বর ২০২২ তারিখে কুড়িগ্রাম সদরের ত্রিমোহনী বাজারে দাঁড়িয়ে থাকা একাধিক ব্যক্তি ও অটোরিকশাকে চাপা দেওয়া ‘আমার এন্টারপ্রাইজ’ বাসের চালক স্বপন মিয়ার কথাই ধরা যাক। আপাতদৃষ্টিতে স্বপন মিয়ার বেপরোয়া ও বিপজ্জনক চালনার কারণে এই দুর্ঘটনা ঘটেছে। কিন্তু স্বপন মিয়া কী কারণে বেপরোয়া চালিয়ে নিয়ন্ত্রণ হারালেন, সেই প্রশ্নের উত্তর খুঁজলে দেখা যায়, সারা রাত গাড়ি চালিয়ে এসে পর্যাপ্ত ঘুম ও বিশ্রাম না নিয়েই ফিরতি যাত্রায় আবারও স্টিয়ারিং ধরেছিলেন তিনি।পরিবহনমালিকেরা যদি চালকদের হাতে বাস তুলে দেওয়ার বেলায় পর্যাপ্ত বিশ্রামের বিধি মেনে চলতেন, তাহলে কি স্বপন মিয়ার পক্ষে পর্যাপ্ত না ঘুমিয়েই বাস চালানো সম্ভব হতো? সরকারের দায়িত্বপ্রাপ্ত সংস্থা যদি যথাযথ নজরদারি ও আইনের কঠোর প্রয়োগের মাধ্যমে মালিকদের এই নিয়ম মেনে চলতে বাধ্য করত, তাহলে কি এই দুর্ঘটনাটি ঘটত? তা ছাড়া সড়কে গতিসীমা বেঁধে দেওয়ার ব্যাপারটি শুধু কাগজে–কলমে সীমাবদ্ধ না থেকে যদি বাস্তবেও প্রয়োগ করা হতো, গতিসীমা লঙ্ঘনকারী চালকদের নিয়মিত নজরদারির মাধ্যমে জরিমানা ও শাস্তির আওতায় আনা হতো, তাহলেও কিন্তু গতিসীমা লঙ্ঘন করে যানবাহন চালনা কমে আসত। এ দেশে হাজার হাজার কোটি টাকা ব্যয় করে রাস্তা, সেতু, ফ্লাইওভার নির্মিত হচ্ছে, কিন্তু সেগুলোতে যান চলাচল নিরাপদ করার মতো প্রাতিষ্ঠানিক ব্যবস্থা গড়ে উঠছে না, বিদ্যমান তদারকি সংস্থাগুলোরও জবাবদিহি নিশ্চিত করা হচ্ছে না। বাংলাদেশে হাজার হাজার কোটি টাকা খরচ করে মহাসড়ক-এক্সপ্রেসওয়ে নির্মাণ করা হচ্ছে, কিন্তু সেই রাস্তাগুলোতে পরিবহনের গতিনিয়ন্ত্রণের কার্যকর ব্যবস্থা গড়ে তোলা হচ্ছে না। পদ্মা সেতুর এক্সপ্রেসওয়েতে গাড়ির গতি সর্বোচ্চ ঘণ্টায় ৮০ কিলোমিটার নির্ধারণ করা হলেও কার্যকর তদারকি ব্যবস্থা না থাকায় চালকেরা অবলীলায় ঘণ্টায় ১০০ থেকে ১২০ কিলোমিটার গতিতে গাড়ি চালাতে পারেন। এর আগে এই এক্সপ্রেসওয়েরই জাজিরার নাওডোবা এলাকায় গত ১৭ জানুয়ারি অতিরিক্ত গতিতে চালানোর কারণে রোগীবাহী একটি অ্যাম্বুলেন্স ট্রাকের পেছনে ঢুকে গিয়ে ছয়জনের মৃত্যু ঘটে।সড়ক দুর্ঘটনার কারণ বিশ্লেষণের ক্ষেত্রে অনেক সময় চালকের বেপরোয়া মনোভাব, বিপজ্জনক গতিতে যান চালনা, পাল্লাপাল্লি করা, যানবাহন চালনার জন্য প্রয়োজনীয় দক্ষতা ও লাইসেন্স না থাকা ইত্যাদির কথা উঠে আসে। এই কারণগুলোর কোনোটাই অগুরুত্বপূর্ণ নয়, কিন্তু কী কারণে হাজার হাজার চালক একই ধরনের বেপরোয়া আচরণ করেন, কীভাবে ফিটনেস ও অনুমোদনবিহীন বাস মহাসড়কে অবলীলায় চলাচল করে, কী কারণে গতিসীমা অতিক্রম করে যানবাহন চালনা করলে কোনো ব্যবস্থা নেওয়া হয় না—এসব প্রশ্নের উত্তর অনুসন্ধান করে সেই অনুযায়ী কাঠামোগত সমস্যাগুলোর সমাধান করা না হলে সড়ক দুর্ঘটনা কমবে না। আরও পড়ুনরাজধানী ঢাকায় বাসচাপায় মৃত্যু কেন থামছে না দুর্ঘটনার পর অনেক ক্ষেত্রেই দেখা যায় চালকের লাইসেন্স নেই বা চালক যথাযথভাবে প্রশিক্ষিত নয়। সন্দেহ নেই লাইসেন্স ছাড়া যানবাহন চালনার জন্য চালক দোষী। কিন্তু প্রশ্ন হলো পরিবহনমালিক যদি লাইসেন্সবিহীন চালকের হাতে চাবি তুলে না দিতেন কিংবা সরকারের তদারকি সংস্থা যদি যথাযথ নজরদারির মাধ্যমে লাইসেন্সবিহীন চালককে যান চালনা থেকে বিরত রাখত, তাহলে কি লাইসেন্সবিহীন চালকের পক্ষে দুর্ঘটনা ঘটানো সম্ভব হতো? সমস্যা আরও আছে। চালকেরা প্রশিক্ষণ পাবেন কোথা থেকে? বাংলাদেশের চালকদের প্রশিক্ষণের জন্য পর্যাপ্তসংখ্যক প্রাতিষ্ঠানিক ব্যবস্থার অভাব রয়েছে। অধিকাংশ ক্ষেত্রেই ‘ওস্তাদের’ কাছ থেকে ব্যক্তিগতভাবে প্রশিক্ষণ নিয়ে হেলপার থেকে চালক হতে হয়। এ কারণে সারা দেশে লাইসেন্সধারী বৈধ চালকের সংকট রয়েছে, ফলে বৈধ লাইসেন্সধারী চালক ছাড়াই চলছে ১০ লাখের বেশি যানবাহন। আবার যানবাহনের লাইসেন্স প্রদানের ব্যবস্থাও দুর্নীতিমুক্ত না হওয়ার কারণে এমনকি কাগজে–কলমে বৈধ লাইসেন্সধারী চালকদের দক্ষতা নিয়েও প্রশ্ন রয়েছে। ফিটনেসবিহীন যান চলাচলের ক্ষেত্রেও একই কথা বলা যায়। সারা দেশে অন্তত ৫ লাখ যানবাহন চলছে, যেগুলোর কোনো ফিটনেস সনদ নেই। আবার লাইসেন্সের মতো ফিটনেস সনদ দেওয়ার ক্ষেত্রেও নিয়ন্ত্রক সংস্থা বিআরটিএর প্রযুক্তিগত সক্ষমতা, দক্ষতা ও লোকবলের সংকটের কারণে যেসব যানবাহনের কাগজে–কলমে ফিটনেস সনদ থাকে, কার্যত তার অনেকগুলোরই কোনো ফিটনেস থাকে না। অথচ সড়কে নিরাপদে চলাচলের জন্য যানবাহনের যান্ত্রিক ও কাঠামোগত ফিটনেস ভীষণ গুরুত্বপূর্ণ। সড়ক–মহাসড়ক নির্মাণের পেছনে বছর বছর হাজার হাজার কোটি টাকা খরচ করা হলেও চালকদের প্রশিক্ষণ কিংবা যানবাহনের ফিটনেস নিশ্চিত করার জন্য বিআরটিএর সক্ষমতা ও নজরদারি বৃদ্ধির জন্য কার্যকর পদক্ষেপ নেওয়া হয় না বলেই সড়কে ফিটনেসবিহীন গাড়ি নিয়মিত দুর্ঘটনার শিকার হয়। শুধু কতগুলো ভৌত অবকাঠামো নির্মাণ করলেই মানুষের জীবনমানের সার্বিক উন্নতি নিশ্চিত করা যায় না। কোনো ভবনের ভিত্তি মজবুত না করে আকৃতিতে বাড়িয়ে চললে যেমন ভবনটি টেকসই হয় না, একইভাবে রাজনৈতিক ও প্রাতিষ্ঠানিক ব্যবস্থাপনার মানোন্নয়ন না করে শুধু অবকাঠামো বাড়িয়ে চললে মানুষের জীবনের ঝুঁকি বাড়ে। উন্নয়নের মহাসড়কে ক্রমবর্ধমান দুর্ঘটনার পরিসংখ্যান তারই সাক্ষ্য দিচ্ছে। এ দেশে হাজার হাজার কোটি টাকা ব্যয় করে রাস্তা, সেতু, ফ্লাইওভার নির্মিত হচ্ছে, কিন্তু সেগুলোতে যান চলাচল নিরাপদ করার মতো প্রাতিষ্ঠানিক ব্যবস্থা গড়ে উঠছে না, বিদ্যমান তদারকি সংস্থাগুলোরও জবাবদিহি নিশ্চিত করা হচ্ছে না। আর এই বিদ্যমান পরিস্থিতি টিকিয়ে রাখার পেছনে ফিটনেসবিহীন গাড়ির মালিক, চাঁদাবাজ মালিক সমিতি, দালাল শ্রমিক ফেডারেশন ও সরকারের নিয়ন্ত্রক সংস্থার স্বার্থ একসূত্রে গাঁথা। এই স্বার্থের জাল ছিন্ন করে কাঠামোগত সমস্যাগুলোর সমাধান না করা হলে সড়ক দুর্ঘটনায় নিয়মিত অসংখ্য মানুষের অকালমৃত্যু বন্ধ হবে না।কল্লোল মোস্তফা বিদ্যুৎ, জ্বালানি, পরিবেশ ও উন্নয়ন অর্থনীতিবিষয়ক লেখক, প্রকাশিত গ্রন্থ: ‘বাংলাদেশে উন্নয়নের রাজনৈতিক অর্থনীতি’, ‘ডিজিটাল কর্তৃত্ববাদ, নজরদারি পুঁজিবাদ ও মানুষের স্বাধীন ইচ্ছার ভবিষ্যৎ’। ই-মেইল: [email protected]",Prothom Alo,https://www.prothomalo.com/opinion/column/aqxg7srxl2
"সৌদিতে ওমরাহ যাত্রীদের বাস দুর্ঘটনা, আট বাংলাদেশি নিহত","সৌদি আরবে ওমরা পালন করতে গিয়ে বাস দুর্ঘটনায় আট বাংলাদেশির মৃত্যু হয়েছে। এ ঘটনায় অন্তত ১৮ বাংলাদেশি আহত হয়েছেন। স্থানীয় সময় গতকাল সোমবার বিকেলে ইয়েমেন সীমান্তবর্তী আসির প্রদেশের আকাবা শার এলাকায় এ দুর্ঘটনা ঘটে।সৌদি আরবের রাষ্ট্রায়ত্ত টেলিভিশন আল আখবারিয়া জানিয়েছে, বাসের আরোহীরা ওমরাহ পালনের উদ্দেশ্যে মক্কায় যাচ্ছিলেন। ব্রেক কাজ না করায় একটি সেতুর সঙ্গে ধাক্কা খেয়ে উল্টে গিয়ে বাসটিতে আগুন ধরে যায়। দুর্ঘটনার খবর পেয়ে সৌদি আরবের জেদ্দায় বাংলাদেশের কনস্যুলেটের প্রথম সচিব (শ্রম) মো. আরিফুজ্জামানসহ দুজন কর্মকর্তা ঘটনাস্থলে যান। আরিফুজ্জামান আজ প্রথম আলোকে বলেন, বাসে ৪৭ জন যাত্রী ছিলেন। তাঁদের মধ্যে ৩৫ জন ছিলেন বাংলাদেশি। দুর্ঘটনায় ২২ যাত্রী নিহত হয়েছেন। তাঁদের মধ্যে আটজন বাংলাদেশি বলে নিশ্চিত হওয়া গেছে। এ ছাড়া নিহত ব্যক্তিদের মধ্যে সুদানের একজন, মিসরের একজন ও ইয়েমেনের একজনের পরিচয় নিশ্চিত হওয়া গেছে। বাকিদের পরিচয় এখনো জানা যায়নি। এতে নিহত বাংলাদেশির সংখ্যা আরও বাড়তে পারে বলে আশঙ্কা করছেন কনস্যুলেট কর্মকর্তারা। নিহত বাংলাদেশিদের মধ্যে কক্সবাজারের মহেশখালীর দুই যুবক রয়েছেন। তাঁরা হলেন মোহাম্মদ শেফায়েত উল্লাহ (২২) ও মোহাম্মদ আসিফ (২৪)। সম্পর্কে তাঁরা খালাতো ভাই। তাঁরা সৌদি আরবে একটি আবাসিক হোটেলে চাকরি করতেন।  সৌদি দূতাবাস সূত্রে জানা গেছে, এ দুর্ঘটনায় আহত ১৮ জন বাংলাদেশি সৌদি আরবের বিভিন্ন হাসপাতালে চিকিৎসাধীন। তাঁদের মধ্যে একজনকে নিবিড় পরিচর্যা কেন্দ্রে (আইসিইউ) চিকিৎসা দেওয়া হচ্ছে। আরও পড়ুনসৌদি আরবে ওমরাহ যাত্রীদের বাস দুর্ঘটনায় নিহতদের দুজন মহেশখালীর",Prothom Alo,https://www.prothomalo.com/bangladesh/8qe85xbng1
নিমিষেই অন্ধকার হয়ে গেল ‘শাহ বাড়ি’,"ঝিনাইদহের ছাবদার আলী শাহের তিন মেয়ে। মেয়েদের বিয়ে দিয়েছেন। বাড়িতে স্বামী-স্ত্রী দুজনই বসবাস করতেন। মেজ মেয়ের শরীরটা খারাপ হওয়ায় তাঁর চিকিৎসা করাতে যশোর নিয়ে যাচ্ছিলেন। পথে দুর্ঘটনায় ছাবদার আলী ও তাঁর স্ত্রী মারা যান। প্রতিবেশীরা বলছেন, ছাবদার আলীর ঘরে এখন বসবাস করার আর কেউ রইল না। বাড়িতে এখন থেকে আর বাতিও জ্বলবে না।আজ মঙ্গলবার সকাল সাড়ে ছয়টার দিকে ঝিনাইদহের কালীগঞ্জ উপজেলার মোবারকগঞ্জ চিনিকলের সামনে বলিদাপাড়া এলাকায় এ দুর্ঘটনা ঘটে। নিহত দুজন হলেন সদর উপজেলার বিষয়খালী গ্রামের ছাবদার আলী (৫০) ও তাঁর স্ত্রী পারভীনা বেগম (৪২)। এ ঘটনায় তাঁদের মেয়ে সাথী খাতুন (২২), সাথীর ছেলে আরাফাত হোসেন (৫) ও ভ্যানের চালক আবদুল করিমকে আহত অবস্থায় উপজেলা স্বাস্থ্য কমপ্লেক্সে নেওয়া হয়েছে। আজ ছাবদার আলীর বাড়িতে গিয়ে দেখা যায়, সেখানে ভিড় করেছেন প্রতিবেশীরা। বেলা ১১টার দিকে লাশ দুটি বাড়িতে আসা মাত্রই চারদিকে কান্নার রোল পড়ে যায়। প্রতিবেশীরাও কান্নায় ভেঙে পড়েন। তাঁরা বলেন, ছাবদার আলীর তিন মেয়ে। শারমিন খাতুন (২৫), সাথী খাতুন (২২) আর ইতি খাতুন (২০)। তিনজন শ্বশুরবাড়িতেই থাকেন। সাথী শারীরিকভাবে কিছুটা অসুস্থ হয়ে বাবার বাড়িতেই ছিলেন। আরও পড়ুনমেয়েকে নিয়ে চিকিৎসকের কাছে যাওয়ার পথে প্রাণ গেল মা–বাবার আজ সাথীকে নিয়ে যশোরে ডাক্তার দেখাতে যাচ্ছিলেন ছাবদার ও পারভীনা। সঙ্গে ছিল সাথীর একমাত্র ছেলে আরাফাত হোসেন (৫)। ছাবদার আলী তাঁর ভ্যানটি চালানোর দায়িত্ব দেন আবদুল করিমকে। ভোরে বিষয়খালী গ্রাম থেকে রওনা দেন যশোরের উদ্দেশ্যে। পথে ঢাকা-খুলনা মহাসড়কের মোবারকগঞ্জ চিনিকলের সামনে বলিদাপাড়া এলাকায় একটি পিকআপ তাঁদের ভ্যানটি ধাক্কা দেয়। মুহূর্তের মধ্যে তাঁরা স্বামী-স্ত্রী মারা যান। বাকি তিনজন হাসপাতালে চিকিৎসাধীন। স্থানীয় লোকজন বলেন, ছাবদার আলী দরিদ্র পরিবারের সন্তান হওয়ায় খুবই কষ্ট করে সংসার চালাতেন। নিজের একটি ইঞ্জিনচালিত ভ্যান ছিল। এই ভ্যানে করে তিনি গ্রামে গ্রামে তেল বিক্রি করতেন। প্রতিবেশী বাবলুর রহমান জানান, ছাবদার আলী একজন পরিশ্রমী মানুষ ছিলেন। একে একে তিন মেয়ে বড় করেছেন, তাদের বিয়েও দিয়েছেন। তেলের ব্যবসা করে যা আয় করতেন, তা দিয়েই তাঁর সংসার চলত। এই ভিটা বাড়িই ছিল তাঁর একমাত্র সম্বল। এখন ঘরগুলো ফাঁকা হয়ে গেল।কালীগঞ্জ থানার ভারপ্রাপ্ত কর্মকর্তা আবদুর রহিম মোল্লা জানান, পরিবারের পক্ষ থেকে লাশ ময়নাতদন্ত ছাড়াই হস্তান্তর করার আবেদন জানানো হয়। তাঁরা লাশ হস্তান্তর করেছেন। দাফনের প্রক্রিয়া চলছে।",Prothom Alo,https://www.prothomalo.com/bangladesh/district/r555ck71ha
মেয়েকে নিয়ে চিকিৎসকের কাছে যাওয়ার পথে প্রাণ গেল মা–বাবার,"ঝিনাইদহের কালীগঞ্জে একটি পিকআপ ভ্যানের ধাক্কায় স্বামী ও স্ত্রী নিহত হয়েছেন। আজ মঙ্গলবার সকাল সাড়ে ছয়টার দিকে উপজেলার মোবারকগঞ্জ চিনিকলের সামনে বলিদাপাড়া এলাকায় এ দুর্ঘটনা ঘটে। এ সময় একই পরিবারের দুজনসহ তিনজন আহত হয়েছেন।নিহত দুজন হলেন ঝিনাইদহ সদর উপজেলার বিষয়খালী গ্রামের ছাবদার আলী (৫০) ও তাঁর স্ত্রী পারভীনা বেগম (৪২)। এ ঘটনায় তাঁদের মেয়ে সাথী খাতুন (২২), সাথীর ছেলে আরাফাত হোসেন (৫) ও ভ্যানের চালক আবদুল করিমকে আহত অবস্থায় উপজেলা স্বাস্থ্য কমপ্লেক্সে নেওয়া হয়েছে। কালীগঞ্জ থানা–পুলিশ জানিয়েছে, সাথী খাতুনের চিকিৎসার জন্য তাঁরা একই পরিবারের চারজন ইঞ্জিনচালিত একটি ভ্যানে চড়ে যশোর যাচ্ছিলেন। ভ্যানটি ঢাকা-খুলনা মহাসড়কের কালীগঞ্জের মোবারকগঞ্জ চিনিকলের সামনে পৌঁছালে মাছবোঝাই পিকআপ ভ্যান যাত্রীবাহী ওই ভ্যানকে পেছন থেকে ধাক্কা দেয়। এতে ঘটনাস্থলেই সাথীর মা পারভীনা খাতুন মারা যান।  গুরুতর আহত অবস্থায় সাথী, তাঁর বাবা ছাবদার আলী, সাথীর ছেলে আরফাত ও ওই ভ্যানের চালক আবদুল করিমকে কালীগঞ্জ উপজেলা স্বাস্থ্য কমপ্লেক্সে ভর্তি করা হয়। তবে ছাবদার আলীর শারীরিক অবস্থার অবনতি হলে তাঁকে যশোর জেনারেল হাসপাতালে নেওয়ার পথে তাঁর মৃত্যু হয়। কালীগঞ্জ থানার উপপরিদর্শক ইকবাল কবির বলেন, দুর্ঘটনার পরই মাছবোঝাই পিকআপ ভ্যানের চালক পালিয়ে গেছেন। নিহত দম্পতির লাশ ময়নাতদন্তের জন্য ঝিনাইদহ সদর হাসপাতালের মর্গে পাঠানোর প্রস্তুতি চলছে।",Prothom Alo,https://www.prothomalo.com/bangladesh/district/hhfplc0w2s
সৌদি আরবে বাস দুর্ঘটনায় ২০ ওমরাহ যাত্রী নিহত,"সৌদি আরবের আসির প্রদেশে ওমরাহ যাত্রী বহনকারী একটি বাস উল্টে আগুন ধরে গেলে কমপক্ষে ২০ জন নিহত হন, আহত হয়েছেন আরও ২৯ জন। গতকাল সোমবার এ দুর্ঘটনা ঘটে। গালফ নিউজ ও খালিজ টাইমস এ কথা জানিয়েছে।গালফ নিউজের প্রতিবেদনে বলা হয়, ব্রেক কাজ না করায় একটি সেতুর ওপর উল্টে গিয়ে বাসটিতে আগুন ধরে যায়। আসির প্রদেশ ও আবহা শহরের সংযোগ সড়কে এ দুর্ঘটনা ঘটে। হতাহত ব্যক্তিরা ওমরাহ পালন করতে মক্কায় যাচ্ছিলেন। খবর পেয়ে সৌদি আরবের সিভিল ডিফেন্স ও রেড ক্রিসেন্ট কর্তৃপক্ষ ঘটনাস্থলে ছুটে যায় এবং দুর্ঘটনাস্থলে সাধারণের প্রবেশ বন্ধ করে দেয়। হতাহত ব্যক্তিদের হাসপাতালে পাঠানো হয়েছে। খালিজ টাইমসের প্রতিবেদনে বলা হয়, বাসের আরোহীরা ওমরাহ পালনের উদ্দেশ্যে মক্কায় যাচ্ছিলেন। আসির প্রদেশের আকাবা শার এলাকায় বাসটি উল্টে গেলে এ দুর্ঘটনা ঘটে।হতাহত ব্যক্তিদের জাতীয়তা তাৎক্ষণিক জানা যায়নি।",Prothom Alo,https://www.prothomalo.com/world/middle-east/yjq4u15lyl
"প্রতিক্রিয়া
সড়কে অনুমোদনহীন গাড়ি: দুর্ঘটনার পরেই শনাক্ত কেন?","একের পর এক সড়ক দুর্ঘটনায় বিরতিহীন এক মৃত্যুযাত্রা দেখে চলেছি আমরা। শুধু সড়কেই নয়, মৃত্যু ঘটছে নৌপথ, রেলপথ এমনকি আগুনে পুড়ে নিজ ঘরে কিংবা কর্মস্থলে। তবুও আমাদের সচেতনতার জায়গাটি যেন ধীরে ধীরে ফ্যাকাশে হচ্ছে। অন্যদিকে সংশ্লিষ্ট নীতি-নির্ধারণী মহলের কোনো হুঁশ আসছে না।প্রতিদিনই বিভিন্ন টিভি কিংবা পত্র-পত্রিকায় সড়ক দুর্ঘটনা নিয়ে সচেতনতামূলক বিজ্ঞাপন, কথাবার্তা দেখে থাকি। কিন্তু বাস্তব জীবনে চলার পথে আমরা নিজেরাই সেগুলো পালন করি না। বরং মুখে নিয়মনীতির কথা সংগত কারণে বললেও পথে গিয়ে আমরা হয়ে উঠছি বেপরোয়া এবং অসচেতন। যার ফলে প্রতিনিয়ত সড়কে দুর্ঘটনা বাড়ছে। এভাবে মৃত্যুর সংখ্যা ভারী হলেও আমাদের নিজেদের সচেতনতার জায়গায় বিন্দুমাত্র পরিবর্তন আসছে না। বেশির ভাগ সময় দেখা যায়, দুর্ঘটনার পর সরকারিভাবে এবং সংশ্লিষ্ট কর্তৃপক্ষ পাঁচ বা সাত সদস্য বিশিষ্ট একটি কমিটি গঠন করে। অধিকাংশ ক্ষেত্রে তদন্ত কমিটির এ প্রতিবেদন আলোর মুখ দেখে না। তার মানে দেখা যায়, গতানুগতিক ধারায় এসবের ফলাফল শূন্য। এর মধ্যে কিছু প্রতিবেদন সব উপেক্ষা করে প্রকাশিত হলেও তদন্ত কমিটির সুপারিশ আর বাস্তবায়ন হয় না। সুতরাং এসব দুর্ঘটনার পেছনের কারণ খুঁজে বের করে দোষীদের শাস্তির আওতায় আনার যেমন প্রয়োজন রয়েছে তেমনি যানবাহন, চালক, দুর্ঘটনাপ্রবণ রাস্তায় কাঠামোগত পরিবর্তন আনারও খুব দরকার রয়েছে। আমাদের দেশে দুর্ঘটনার পর এর পেছনের কারণ হিসেবে অদক্ষ চালক, অতিরিক্ত গতিতে গাড়ি চালানোসহ নানা বিষয় উঠে আসে তবে প্রায়ই দুর্ঘটনায় একটি সাধারণ অভিযোগ পাওয়া যায়। তা হলো অনুমোদনহীন গাড়ি।সবশেষ খুলনা থেকে ঢাকাগামী ইমাদ পরিবহন সড়ক দুর্ঘটনায় পড়লে ১৯ জন যাত্রী নিহত হন। খাদে পড়া ইমাদ পরিবহনের এ বাসটি চলাচলের অনুমতি ছিল না। গত ১৮ জানুয়ারি বাসটির ফিটনেস সনদের মেয়াদ শেষ হয়ে গিয়েছিল। তবুও দুরন্ত গতিতে প্রতিনিয়ত গাড়িটি সড়কে দাপিয়ে বেড়াচ্ছিল। ঘটনাটি ঢাকা-খুলনা এক্সপ্রেসওয়ের মাদারীপুরে ঘটেছে। তবে যে দুর্ঘটনা কমাতে আমরা হাজার হাজার কোটি টাকা ব্যয়ে হাইওয়ে বা এক্সপ্রেসওয়ে তৈরি করছি সেখানেই কেন বারংবার এমন ঘটনা ঘটছে তার কোনো অনুসন্ধান হচ্ছে না। এসব সমস্যার পেছনের কারণ খোঁজা হচ্ছে না। যার ফলে এসব জায়গায় দুর্ঘটনা প্রতিনিয়ত বৃদ্ধি পাচ্ছে। প্রকৃতপক্ষে কোনো দায়িত্বশীল কর্তৃপক্ষের কর্তব্য হলো, দুর্ঘটনার কারণগুলো গভীরভাবে তদন্ত করে খুঁজে বের করা। যাতে এ সমস্যার সমাধান খুব সহজে পাওয়া যায়। কিন্তু আমাদের দেশে এই কারণ খোঁজার বিষয়টিতে আলোকপাত করলে দেখা যাবে, পেছনের কোনো কারণ উন্মোচন করে ভবিষ্যতে যাতে এমন কিছু না ঘটে সে বিষয়ে কোনো পদক্ষেপ নেওয়া হয় না৷ ফলে যথাযথ সংশোধনমূলক ব্যবস্থা না নেওয়ায় দুর্ঘটনা নিত্যদিনের ঘটনা হয়ে দাঁড়িয়েছে। আমাদের সড়ক মহাসড়কে প্রতিদিন যেসব দুর্ঘটনায় বহু মানুষ আহত কিংবা নিহত হচ্ছেন তার পেছনে শুধু অতিরিক্ত গতি কিংবা অনুমোদনহীন যানবাহন দায়ী নাকি যোগাযোগ ও পরিবহন ব্যবস্থার কাঠামোর ধরনও সমানভাবে দোষী তাও ভাবতে হবে।পত্রিকার একটি পরিসংখ্যান বলছে, দেশে চলাচলরত ৩৩ শতাংশ যাত্রীবাহী বাসের ফিটনেস সনদ নেই। এ ছাড়া ৫৬ শতাংশ বাসের গতি নিয়ন্ত্রক সনদও নেই। বিআরটিএ’র জুলাই ২০১৯ এ হাইকোর্টে দাখিল করা প্রতিবেদন অনুসারে দেখা যায়, সারা দেশে ফিটনেস নবায়ন ছাড়াই ৪ লাখ ৭৯ হাজার ৩২০টি যান নিয়মিত চলাচল করছে। তবে যে গাড়িগুলোকে অনুমোদন দেওয়া হয়েছে সেগুলোও রাস্তায় যাত্রী নিয়ে চলার জন্য পুরোপুরি উপযুক্ত কিনা সেটা নিয়েও সন্দেহ রয়ে যায়। চালকের দক্ষতা অনুযায়ী ভারী ও হালকা যানবাহনের লাইসেন্স প্রদানের ব্যবস্থায়ও দুর্নীতির কথা শোনা যায়। পাশাপাশি আমাদের হাইওয়ে পুলিশের কিছু গতানুগতিক আচরণ আর টাকার বিনিময়ে অসৎ পথ অবলম্বন এমন সব দুর্ঘটনার পেছনে অন্যতমভাবে দায়ী। এ জন্য শুধু তদন্ত কমিটি করে ছেড়ে দিয়ে কিংবা লাখ লাখ টাকার হাইওয়ে এক্সপ্রেস বানিয়ে রাখলেই সড়কে দুর্ঘটনা কমবে না। বরং এসব দুর্ঘটনার অন্তর্নিহিত কারণ খুঁজে সেসব সমস্যার সমাধান করতে হবে। যেমন, অদক্ষ চালককে গাড়ি চালানোর অনুমতি দেওয়া যাবে না। এ ক্ষেত্রে বয়স, চালকের দক্ষতা বিবেচনা করে লাইসেন্স প্রদান করতে হবে। সড়কে বাঁক, ইউ টার্ন, দুর্ঘটনাপ্রবণ এলাকার বিষয়টি খেয়াল রাখতে হবে। আর বিশেষ করে অনুমোদনহীন গাড়ির বিষয়ে কর্তৃপক্ষকে দুর্ঘটনা ঘটার আগেই সে গাড়ি শনাক্ত করে নিষিদ্ধ করতে হবে অন্যথায় শাস্তির আওতায় আনতে হবে। কারিগরিভাবে অভ্যন্তরীণ ও বাহ্যিক দিকগুলো বিবেচনা করে ছাড়পত্র প্রদান করতে হবে। এ ক্ষেত্রে কর্তৃপক্ষের আন্তরিকতা এবং সততার বিষয়টি গুরুত্ব দেওয়ার বিকল্প নেই। পাশাপাশি পথচারী কিংবা নিজস্ব পরিবহনের চালক হিসেবে আমাদের সচেতনতার জায়গাটিও সমৃদ্ধ করতে হবে। এভাবে সম্মিলিত উদ্যোগের মধ্যে দিয়েই সড়কে দুর্ঘটনা কমিয়ে আনা সম্ভব।রিয়াদ হোসেনশিক্ষার্থীসরকারি বিএল কলেজ, খুলনা[email protected]",Prothom Alo,https://www.prothomalo.com/opinion/reaction/xwddb49hnc
সৌদি আরবে সড়ক দুর্ঘটনায় বাংলাদেশি যুবক নিহত,"সৌদি আরবের রাজধানী রিয়াদে গাড়িচাপায় মো. মনির হোসেন (৩৫) নামের বাংলাদেশি এক যুবক মারা গেছেন। গতকাল রোববার বিকেলে এ দুর্ঘনাটি ঘটে।মনির হোসেন ব্রা‏হ্মণবাড়িয়ার কসবা উপজেলার বিনাউটি ইউনিয়নের সৈয়দাবাদ গ্রামের ইমাম হোসেন ভূঁইয়ার ছেলে। বাড়িতে তাঁর বাবা-মা, স্ত্রী ও ছয় বছরের এক কন্যাসন্তান রয়েছে। সোমবার মনির হোসেনের মৃত্যুর খবর পাওয়ার থেকে বাড়িতে চলছে শোকের মাতম। পরিবার ও স্থানীয় সূত্রে জানা গেছে, মনির হোসেন সৌদি আরবের রাজধানী রিয়াদে একটি কোম্পানির অধীন পরিচ্ছন্নতাকর্মী ছিলেন। গতকাল রোববার স্থানীয় সময় বেলা তিনটার দিকে ওই শহরের একটি সড়কে পরিচ্ছন্নতার কাজ করছিলেন তিনি। এ সময় পেছন থেকে আসা দ্রুতগামী একটি গাড়ি তাঁকে চাপা দেয়।এতে গুরুতর আহত হন মনির হোসেন। সহকর্মীরা তাঁকে স্থানীয় একটি হাসপাতালে নিয়ে যান। সেখানে চিকিৎসক তাঁকে মৃত ঘোষণা করেন। মনির হোসেনের লাশ সেখানকার একটি হাসপাতালের হিমঘরে রাখা হয়েছে।সোমবার দুপুরে রিয়াদ থেকে সহকর্মীরা মনির হোসেনের বাড়িতে মুঠোফোনে কল করে তাঁর মৃত্যুর খবর জানান। মনির হোসেনের বড় ভাই নজরুল ইসলাম প্রথম আলোকে বলেন, ‘দ্রুততম সময়ে সরকারি খরচে যেন আমার ভাইয়ের লাশটি গ্রামের বাড়িতে পৌঁছে দেওয়া হয়—এই দাবি জানাই।’",Prothom Alo,https://www.prothomalo.com/bangladesh/district/k6mqrm0jse
গাইবান্ধায় চিনিবোঝাই ট্রাক পুকুরে পড়ে চালক নিহত,"গাইবান্ধা সদর উপজেলায় চিনিবোঝাই একটি ট্রাকের চালক নিয়ন্ত্রণ হারালে সেটি পুকুরে পড়ে চালক নিহত হয়েছেন। গতকাল রোববার দিবাগত রাত ১২টার দিকে গাইবান্ধা-নাকাইহাট সড়কের সদর উপজেলার জুগিপাড়া এলাকায় এ দুর্ঘটনা ঘটে। নিহত ট্রাকচালকের নাম আল আমিন (৪৫)। তাঁর বাড়ি গাজীপুরের কাপাসিয়া উপজেলার দস্যু নারায়ণপুর গ্রামে। পুলিশ ও প্রত্যক্ষদর্শীদের সঙ্গে কথা বলে জানা গেছে, গতকাল বিকেলে ঢাকা থেকে চিনিবোঝাই ট্রাকটি গাইবান্ধা শহরের এক ব্যবসায়ীর দোকানের উদ্দেশে রওনা দেয়। রাত ১২টার দিকে ট্রাকটি গোবিন্দগঞ্জ-নাকাইহাট-গাইবান্ধা সড়কের সদর উপজেলার জুগিপাড়ায় পৌঁছালে চালক নিয়ন্ত্রণ হারান। ট্রাকটি রাস্তার পাশের পুকুরে পড়ে যায়। এতে ঘটনাস্থলে চালকের মৃত্যু হয়। তবে ট্রাকে থাকা চালকের সহকারী মাহাবুর রহমানকে আহত অবস্থায় গাইবান্ধা জেনারেল হাসপাতালে নেওয়া হয়।গাইবান্ধা সদর থানার ভারপ্রাপ্ত কর্মকর্তা মাসুদুর রহমান আজ সোমবার দুপুরে প্রথম আলোকে বলেন, নিহত ট্রাকচালক আল আমিনের লাশ পরিবারের কাছে হস্তান্তর করা হয়েছে। ট্রাকটি উদ্ধারের চেষ্টা চলছে।",Prothom Alo,https://www.prothomalo.com/bangladesh/district/oqonzawb8w
দেশে ফেরা হলো না মোজাম্মেলের,"ছোট্ট নাতিকে দেখতে স্ত্রীকে দেশে ফেরার কথা জানিয়েছিলেন সৌদিপ্রবাসী মোজাম্মেল মৃধা (৪৫)। স্ত্রীকে জানিয়েছিলেন, এবার কাউকে না জানিয়ে দেশে ফিরবেন। হঠাৎ দেশে ফিরে সবাইকে সারপ্রাইজ দেবেন। কিন্তু সড়ক দুর্ঘটনা সব এলোমেলো করে দিয়েছে। গতকাল শনিবার দিবাগত রাতে মদিনায় রাসুল (সা.)-এর রওজা জিয়ারত করে ফেরার পথে দুর্ঘটনায় মোজাম্মেলসহ দুই বাংলাদেশি প্রবাসী নিহত হন। নিহত অন্য ব্যক্তি হলেন সাগর জমাদ্দার (২৫)। সম্পর্কে তিনি মোজাম্মেলের শ্যালক। মোজাম্মেল পটুয়াখালীর মির্জাগঞ্জ উপজেলার ছৈলাবুনিয়া গ্রামের মৃত আজিজ মৃধার ছেলে। আর সাগর বরগুনার বেতাগী উপজেলার হোসনাবাদ ইউনিয়নের বটতলা এলাকার মোতাহার জোমাদ্দারের ছেলে।মোজাম্মেলের স্বজনেরা জানান, মোজাম্মেল ও সাগর গত বৃহস্পতিবার সৌদির আলগাছিমের উনাইয়া থেকে মদিনায় মহানবী হজরত মুহাম্মদ (সা.)-এর রওজা মোবারক জিয়ারত করতে যান। রওজা জিয়ারত শেষে গতকাল রাতে মক্কার উদ্দেশে রওনা হন। এ সময় তাঁদের গাড়িটি নিয়ন্ত্রণ হারিয়ে পাহাড়ের সঙ্গে ধাক্কা লাগে। এতে ঘটনাস্থলেই তাঁরা নিহত হন। এদিকে দুর্ঘটনার মোজাম্মেলের বাড়িতে মাতম চলছে। একসঙ্গে স্বামী ও ভাইকে হারিয়ে শোকে পাথর মোজাম্মেলের স্ত্রী রুবিনা ইয়াসমিন। তিনি প্রথম আলোকে বলেন, মোজাম্মেল দীর্ঘদিন ধরে সৌদিতে কর্মী হিসেবে ছিলেন। কয়েক দিন আগে নিজের জমানো টাকা ও ধারদেনা করে সেখানে একটি দোকান ভাড়া নিয়ে রেস্তোরাঁর ব্যবসা শুরু করেন। আট বছর তিনি দেশে আসেননি। দুই মাস আগে তাঁর বড় মেয়ের একটি সন্তান হয়। সেই নাতিকে দেখতে তাঁর বাড়িতে আসার কথা ছিল। এ জন্য কেনাকাটাও করে রেখেছিলেন। তবে কবে ফিরবেন সেটা জানাননি।রুবিনা ইয়ামমিন আরও বলেন, কয়েক দিন আগে ফোন করে জানান, এবার দেশে ফিরে সবাইকে সারপ্রাইজ দেবেন। হঠাৎ দেশে ফিরে এক দিন দরজায় কড়া নেড়ে বলবেন, ‘দরজা খোলো, মুসাফির এসেছে।’ কিন্তু সারপ্রাইজ দেওয়ার আগেই দুর্ঘটনায় না ফেরার দেশে চলে গেলেন। গতকাল রাত সাড়ে ১২টার দিকে জানতে পারেন, তিনি ওমরাহ পালন শেষে সড়ক দুর্ঘটনায় মারা গেছেন। সঙ্গে ছোট ভাই সাগরও মারা গেছেন। আরও পড়ুনসৌদি আরবে সড়ক দুর্ঘটনায় দুই বাংলাদেশি নিহত মোজাম্মেল মৃধা ও তাঁর শ্যালক সাগর জোমাদ্দার সৌদি আরবের আলগাছিমের উনাইয়ায় থাকতেন। লাশ বর্তমানে সৌদি আরবের একটি সরকারি হাসপাতালের মর্গে রাখা আছে। লাশ দ্রুত দেশে ফিরিয়ে আনতে তাঁর স্বজনেরা সরকারের সহযোগিতা কামনা করেছেন।মির্জাগঞ্জ উপজেলা নির্বাহী কর্মকর্তা (ইউএনও) মো. সাইফুর রহমান (অতিরিক্ত দায়িত্ব) প্রথম আলোকে বলেন, নিহত দুই বাংলাদেশির লাশ দেশে আনার ক্ষেত্রে উপজেলা প্রশাসনের পক্ষ থেকে সব ধরনের সহযোগিতা করা হবে।",Prothom Alo,https://www.prothomalo.com/bangladesh/district/3fm6q1zj5v
আওয়ামী লীগ নেতার গাড়ির ধাক্কায় প্রাণ গেল নির্মাণশ্রমিকের,"গাজীপুরের শ্রীপুরে আওয়ামী লীগ নেতার প্রাইভেট কারের চাপায় এক নির্মাণশ্রমিক নিহত হয়েছেন। আজ রোববার সকাল ৯টার দিকে উপজেলার রাজাবাড়ি ইউনিয়নের ধলাদিয়া গ্রামে রাজেন্দ্রপুর-কাপাসিয়া সড়কে এ দুর্ঘটনা ঘটে।নিহত শ্রমিকের নাম নারায়ণ সাহা (৫৫)। তিনি ঢাকার কেরানীগঞ্জের কলাতিয়া গ্রামের চিত্তরঞ্জন সাহার ছেলে। তবে নারায়ণ সাহা শ্রীপুরের রাজাবাড়ি ইউনিয়নের ধলাদিয়া এলাকায় ভাড়া থেকে নির্মাণশ্রমিকের কাজ করতেন। তাঁকে ধাক্কা দেওয়া গাড়ির মালিক জেলা আওয়ামী লীগের প্রচার ও প্রকাশনা সম্পাদক মো. আক্তারুজ্জামান। পুলিশ ও প্রত্যক্ষদর্শীদের সঙ্গে কথা বলে জানা যায়, নারায়ণ সাহা রাজেন্দ্রপুর-কাপাসিয়া সড়ক দিয়ে হেঁটে যাচ্ছিলেন। এ সময় আক্তারুজ্জামানের প্রাইভেট কারটি একই দিকে যাচ্ছিল। ধলাদিয়া বাজারের পশ্চিম পাশে পৌঁছালে গাড়িটি নারায়ণ সাহাকে পেছন থেকে ধাক্কা দেয়। এ সময় আওয়ামী লীগ নেতা আক্তারুজ্জামান ওই গাড়িতেই অবস্থান করছিলেন। আক্তারুজ্জামানও এই দুর্ঘটনায় আহত হয়েছেন। ওই এলাকার স্থানীয় বাসিন্দা ও প্রত্যক্ষদর্শী ফজলুল হক বলেন, ধলাদিয়া বাজারের পশ্চিম পাশে প্রাইভেট কারটি নারায়ণ সাহাকে চাপা দেয়। এতে নারায়ণ সাহা গুরুতর আহত হন। পরে নারায়ণ সাহাকে ঘটনাস্থল থেকে উদ্ধার করার কয়েক মিনিটের মধ্যে মারা যান তিনি। দুর্ঘটনার পরপরই প্রাইভেট কারের চালক পালিয়ে গেছেন। আজ বেলা সাড়ে ১১টার দিকে আওয়ামী লীগ নেতা আক্তারুজ্জামানের ব্যবহৃত মুঠোফোন নম্বরে কল দিলে মো. মাসুদ নামের এক ব্যক্তি কল ধরেন। তিনি নিজেকে আক্তারুজ্জামানের ভাগিনা বলে পরিচয় দেন। মাসুদ নামের ওই ব্যক্তি প্রথম আলোকে বলেন, দুর্ঘটনায় তাঁর মামা (আক্তারুজ্জামান) বুকে মারাত্মক আঘাত পেয়েছেন। রাজধানীর উত্তরার হাই কেয়ার হাসপাতালে তিনি চিকিৎসা নিচ্ছেন। তবে গাড়িচালক কোথায় আছেন, সেটা তিনি জানেন না।শ্রীপুর থানার উপপরিদর্শক (এসআই) কবীর হোসেন প্রথম আলোকে বলেন, জেলা আওয়ামী লীগের নেতা আক্তারুজ্জামানের কারের চাপায় ওই ব্যক্তির মৃত্যু হয়েছে। গাড়িটি জব্দ করা হলেও এর চালককে পাওয়া যায়নি। দুর্ঘটনার সময় গাড়িতে অবস্থান করা ওই আওয়ামী লীগ নেতা নিজেও আহত হয়েছেন। এ ঘটনায় আইনগত ব্যবস্থা প্রক্রিয়াধীন।",Prothom Alo,https://www.prothomalo.com/bangladesh/district/ae4zg1u84d
সৌদি আরবে সড়ক দুর্ঘটনায় দুই বাংলাদেশি নিহত,"সৌদি আরবের মদিনায় মহানবী হজরত মুহাম্মদ (সা.)-এর রওজা মোবারক জিয়ারত করে ফেরার পথে সড়ক দুর্ঘটনায় দুই বাংলাদেশি নিহত হয়েছেন। বাংলাদেশ সময় শনিবার রাত সাড়ে আটটার দিকে এ দুর্ঘটনা ঘটে।নিহত ব্যক্তিরা হলেন সাগর জোমাদ্দার (২৪) ও মোজাম্মেল হোসাইন (৪৫)। সাগর বরগুনার বেতাগী উপজেলার হোসনাবাদ ইউনিয়নের বটতলা এলাকার মোতাহার জোমাদ্দারের ছেলে। মোজাম্মেল হোসাইন পটুয়াখালীর মির্জাগঞ্জ উপজেলার ছৈলাবুনিয়া গ্রামের মৃত আজিজ মৃধার ছেলে। তাঁরা সম্পর্কে শ্যালক-দুলাভাই। পরিবারের সদস্যদের সঙ্গে কথা বলে জানা গেছে, মোজাম্মেল ও সাগর গত বৃহস্পতিবার সৌদির আলগাছিমের উনাইয়া থেকে মদিনায় মহানবী হজরত মুহাম্মদ (সা.)-এর রওজা মোবারক জিয়ারত করতে যান। রওজা শরিফ জিয়ারত শেষে গতকাল রাতে মক্কার উদ্দেশে রওনা হন। এ সময় তাঁদের গাড়িটি নিয়ন্ত্রণ হারিয়ে পাহাড়ের সঙ্গে ধাক্কা লাগে। এতে ঘটনাস্থলেই তাঁরা নিহত হন।সাগর জোমাদ্দারের বড় ভাই উজ্জ্বল জোমাদ্দার বলেন, সাগর জোমাদ্দার ও মোজাম্মেল হোসাইন সৌদি আরবের আলগাছিমের উনাইয়ায় থাকতেন। মরদেহ বর্তমানে সৌদি আরবের একটি সরকারি হাসপাতালের মর্গে রাখা আছে। আইনি প্রক্রিয়া শেষে দুজনের মরদেহ বাংলাদেশে আনার চেষ্টা চলছে। লাশ দ্রুত দেশে ফিরিয়ে আনতে তিনি সরকারের সহযোগিতা কামনা চান। বেতাগী উপজেলা নির্বাহী কর্মকর্তা (ইউএনও) মো. সুহৃদ সালেহীন বলেন, নিহত দুই বাংলাদেশির লাশ দেশে আনার ক্ষেত্রে সৌদি দূতাবাসের সঙ্গে যোগাযোগ করে সরকারের পক্ষ থেকে সব ধরনের ব্যবস্থা গ্রহণ করা হচ্ছে।",Prothom Alo,https://www.prothomalo.com/bangladesh/district/phreykhimy
"দাঁড়িয়ে থাকা ট্রাকের পেছনে মোটরসাইকেলের ধাক্কা, প্রাণ গেল যুবকের","ময়মনসিংহের ভালুকা উপজেলায় দাঁড়িয়ে থাকা ট্রাকের পেছনে মোটরসাইকেলের ধাক্কায় ওই মোটরসাইকেলের চালক নিহত হয়েছেন। আজ শনিবার দুপুরে উপজেলার মল্লিকবাড়ি মোড় এলাকায় ঢাকা-ময়মনসিংহ মহাসড়কে এ দুর্ঘটনা ঘটে।নিহত যুবকের নাম মো. আতিকুর রহমান (৩২)। তিনি ময়মনসিংহের গফরগাঁওয়ের পাগলা থানার পাইথল গ্রামের হাবিব মিয়ার ছেলে। দুর্ঘটনায় মোটরসাইকেলের পেছনে থাকা মনিরুল ইসলাম (২২) নামের আরেকজন গুরুতর আহত হয়েছেন। পুলিশ ও স্থানীয় সূত্রে জানা গেছে, আজ বেলা দেড়টার দিকে উপজেলার মাস্টারবাড়ি থেকে মোটরসাইকেল নিয়ে আতিক ও মনিরুল ভালুকা পৌর সদরের দিকে যাচ্ছিলেন। মল্লিকবাড়ি মোড় এলাকায় পৌঁছানোর পর মোটরসাইকেলটি সড়কের পাশে দাঁড়িয়ে থাকা একটি ট্রাককে পেছন থেকে ধাক্কা দেয়। এতে ঘটনাস্থলেই আতিকুর রহমান নিহত হন। পরে স্থানীয় লোকজন মনিরুল ইসলামকে গুরুতর আহত অবস্থায় উদ্ধার করে ভালুকা উপজেলা স্বাস্থ্য কমপ্লেক্সে নিয়ে যান।ভালুকা উপজেলা স্বাস্থ্য কমপ্লেক্সের জরুরি বিভাগের চিকিৎসক বলেন, সড়ক দুর্ঘটনায় আহত মনিরুল ইসলামকে উন্নত চিকিৎসার জন্য ময়মনসিংহ মেডিকেল কলেজ হাসপাতালে স্থানান্তর করা হয়েছে। ভালুকা হাইওয়ে পুলিশের পরিদর্শক রিয়াদ মাহমুদ বলেন, নিহত যুবকের পরিবারের সঙ্গে যোগাযোগ করা হয়েছে। স্বজনেরা এলেই লাশ হস্তান্তর করা হবে।",Prothom Alo,https://www.prothomalo.com/bangladesh/district/s1p2uqcd4v
মাদারীপুরে বাসের ধাক্কায় অটোরিকশা উল্টে প্রাণ গেল চালকের,"মাদারীপুরে বরিশালগামী শ্যামলী পরিবহনের একটি যাত্রীবাহী বাসের ধাক্কায় অটোরিকশা উল্টে চালক নিহত হয়েছেন। এ সময় অটোরিকশায় থাকা আরও তিন যাত্রী আহত হন। আজ শনিবার দুপুর ১২টার দিকে ঢাকা-বরিশাল মহাসড়কের মস্তফাপুর এলাকায় এ দুর্ঘটনা ঘটে।নিহত ওই অটোরিকশাচালকের নাম ইয়ার হোসেন খান (৩৫)। তিনি সদর উপজেলার ঘটমাঝি ইউনিয়নের ঝিকরহাটি এলাকার ইলিয়াস খানের ছেলে। হাইওয়ে পুলিশ ও স্থানীয় সূত্র জানায়, মস্তফাপুর বাসস্ট্যান্ড থেকে ইয়ার হোসেন তাঁর ব্যাটারিচালিত অটোরিকশায় তিনজন যাত্রী নিয়ে তাঁতিবাড়ির দিকে যাচ্ছিলেন। অটোরিকশাটি ঢাকা-বরিশাল মহাসড়কের মস্তফাপুর বাসস্ট্যান্ড থেকে ৩০০ মিটার দূরে ময়লার ভাগাড়ের কাছে আসা মাত্রই ঢাকা থেকে ছেড়ে আসা বরিশালগামী শ্যামলী পরিবহনের যাত্রীবাহী একটি বাস পেছন থেকে ধাক্কা দেয়। এতে দুমড়েমুচড়ে অটোরিকশাটি মহাসড়কের পাশে খাদে পড়ে যায়। এ সময় স্থানীয় লোকজন ছুটে এসে ইয়ার হোসেনসহ আহতদের হাসপাতালে নিয়ে যান।মাদারীপুর সদর হাসপাতালের চিকিৎসা কর্মকর্তা ফয়জুর রহমান বলেন, সড়ক দুর্ঘটনায় আহত দুজনকে সদর হাসপাতালে আনা হয়। তাঁদের মধ্যে ইয়ার হোসেনের মাথায় আঘাত পেয়ে প্রচণ্ড রক্তক্ষরণ হতে থাকে। এ কারণে হাসপাতালে আসার পরপরই ইয়ারের মৃত্যু হয়। মস্তফাপুর হাইওয়ে থানার ভারপ্রাপ্ত কর্মকর্তা গোলাম মোস্তফা রসুল প্রথম আলোকে বলেন, মহাসড়কে দুর্ঘটনার খবর পেয়ে পুলিশ ঘটনাস্থল পরিদর্শন করেছে। বাসটির ধাক্কায় অটোরিকশাটি দুমড়েমুচড়ে গেছে। এতে একজন মারা গেছেন। বাকি তিনজন কমবেশি আহত হয়েছেন। বাসটি পুলিশ জব্দ করেছে। তবে চালক ও তাঁর সহকারী পালিয়ে গেছেন।",Prothom Alo,https://www.prothomalo.com/bangladesh/district/3wmpf84u2t
সাতক্ষীরায় সড়ক দুর্ঘটনায় প্রাণ গেল মোটরসাইকেল আরোহীর,"সাতক্ষীরার তালা উপজেলার শাকদাহ এলাকায় সড়ক দুর্ঘটনায় এক মোটরসাইকেল আরোহী নিহত ও দুজন আহত হয়েছেন। গতকাল শুক্রবার রাত পৌনে নয়টার দিকে সাতক্ষীরা-খুলনা মহাসড়কের শাকদাহ এলাকায় এ দুর্ঘটনা ঘটে।নিহত ব্যক্তির নাম আশিকুর রহমান (২৫)। তিনি সাতক্ষীরার কলারোয়া উপজেলার কাজীরহাট এলাকার শামছুর রহমানের ছেলে। তিনি চায়ের দোকান চালাতেন। আহত দুজন হলেন সাতক্ষীরা শহরের মাগুরা গ্রামের তৈয়বুর রহমানের ছেলে ইমন হোসেন (২২) ও একই গ্রামের মশিয়ার রহমানের ছেলে মোস্তাফিজুর রহমান (২৪)।আশিকুরের মা তাসলিমা খাতুন বলেন, তাঁর ছেলে খালার (তাসলিমার বোন) বাড়িতে বেড়াতে বের হন গতকাল বেলা ১১টার দিকে। রাতে ওই বাড়ি থেকে বের হন আশিকুর। পরিবারের লোকজন রাত নয়টার দিকে তাঁর মৃত্যুসংবাদ জানতে পারেন। আশিকুরের স্ত্রী অন্তঃসত্ত্বা। সাতক্ষীরা সদর হাসপাতালে ভর্তি মোস্তাফিজুর রহমান বলেন, আশিকুর তাঁর খালাতো ভাই। পারিবারিক আমন্ত্রণে তিনি তাঁদের বাড়িতে আসেন গতকাল দুপুরে। প্রথম রোজা শেষে তাঁরা একসঙ্গে ইফতার করেন। পরে তাঁরা তিনজন মোটরসাইকেলে করে তালা উপজেলার পাটকেলঘাটায় বেড়াতে যাচ্ছিলেন। পথে সাতক্ষীরা-খুলনা সড়কের নির্মিতব্য শাকদাহ সেতুর কাছে মোটরসাইকেলের চালক নিয়ন্ত্রণ হারালে সেটি সড়কের ওপর ছিটকে পড়ে। পরে স্থানীয় লোকজন তাঁদের দ্রুত উদ্ধার করে সাতক্ষীরা সদর হাসপাতালে নিয়ে গেলে চিকিৎসক আশিকুরকে মৃত ঘোষণা করেন।তালা উপজেলার পাটকেলঘাটা থানার পরিদর্শক (তদন্ত) বিশ্বজিৎ অধিকারী এ খবরের সত্যতা নিশ্চিত করে বলেন, নিহত ব্যক্তির সুরতহাল প্রতিবেদন তৈরি করে আজ শনিবার সাতক্ষীরা সদর হাসপাতালের মর্গে লাশের ময়নাতদন্ত করা হবে।",Prothom Alo,https://www.prothomalo.com/bangladesh/district/g884is0i9r
পদ্মা সেতুর এক্সপ্রেসওয়েতে যে কারণে বাগে আনা যাচ্ছে না বাসের বিপজ্জনক গতি,"পদ্মা সেতুর এক্সপ্রেসওয়েতে সড়ক দুর্ঘটনা নিয়মিত বিষয় হয়ে দাঁড়িয়েছে। এর বেশির ভাগ দুর্ঘটনা বাসের বিপজ্জনক গতির কারণে ঘটছে বলে মাদারীপুর হাইওয়ে পুলিশের ভাষ্য। যদিও এ মহাসড়কে চলাচলকারী গাড়ির গতি নিয়ন্ত্রণের জন্য ব্যবহার করা হচ্ছে স্পিডগান। দ্রুতগতিতে চলাচলকারী গাড়ির বিরুদ্ধে প্রতিদিন মামলা দিয়ে আদায় করা হচ্ছে জরিমানাও। তবু গাড়িগুলোর বিপজ্জনক গতি নিয়ন্ত্রণে আনা যাচ্ছে না। নিয়মিত ঘটছে ছোট-বড় দুর্ঘটনা।হাইওয়ে পুলিশের মাদারীপুর অঞ্চল সূত্র জানায়, পদ্মা সেতু উদ্বোধন হয় ২০২২ সালের ২৫ জুন। তখন থেকে চলতি বছরের ১৯ মার্চ পর্যন্ত ২২২টি সড়ক দুর্ঘটনায় ২৬৪ জন প্রাণ হারিয়েছেন। এর মধ্যে সবচেয়ে বড় দুর্ঘটনাটি ঘটে গত রোববার মাদারীপুরের শিবচরে পদ্মা সেতুর এক্সপ্রেসওয়েতে। ওই দিন ইমাদ পরিবহনের একটি বাস নিয়ন্ত্রণ হারিয়ে নিচে পড়ে দুমড়েমুচড়ে যায়। এতে ১৯ জনের মৃত্যু হয়েছে।হাইওয়ে পুলিশের মাদারীপুর রিজিওন থানা রয়েছে আটটি। হাইওয়ে পুলিশ সূত্র বলছে, ইমাদ পরিবহনের বাসটি বিপজ্জনক গতির কারণে দুর্ঘটনার শিকার হয়েছে। ওই সড়কে সর্বোচ্চ গতিসীমা বেঁধে দেওয়া হয়েছিল ৮০ কিলোমিটার। কিন্তু বাসটি চলছিল এর চেয়ে অনেক বেশি গতিতে। বাসটি একসময় নিয়ন্ত্রণ হারিয়ে একটি মাইলফলক ও পাঁচটি গাছ ভেঙে ৫০ ফুট নিচে পড়ে যায়। এক্সপ্রেসওয়েতে ভয়াবহ ওই দুর্ঘটনার পঞ্চম দিনে গত বৃহস্পতিবার দুপুর পর্যন্ত ১২টি পরিবহনকে গতিসীমা অতিক্রম করার অভিযোগে মামলা দিয়েছে শিবচর হাইওয়ে পুলিশ। এর মধ্যে বেপরোয়া গতির কারণে ইমাদ পরিবহনের একটি বাসকেও জরিমানা করা হয়।দ্রুতগতিতে বাস চালানোর বিষয়ে মালিকপক্ষের কোনো নির্দেশনা আছে কি না, জানতে চাইলে ফরিদপুর গোল্ডেন লাইন পরিবহনের ব্যবস্থাপক রেজাউল করিম প্রথম আলোকে বলেন, ‘আমাদের পক্ষ থেকে দ্রুতগতিতে গাড়ি চালানোর কোনো নির্দেশনা দেওয়া হয় না। তবে সড়কে প্রতিযোগিতা করে গাড়ি চালানোর মানসিকতা রয়েছে অনেক চালকের। এ ছাড়া আস্তে চালালে যাত্রীরা অনেক সময় চিৎকার-চেঁচামেচি করেন, যে কারণে চালক দ্রুতগতিতে গাড়ি চালান।’সড়কে গতি নিয়ন্ত্রণ করা গেলে দুর্ঘটনার হার কমে আসবে বলে মনে করেন ফরিদপুর বাস মালিক গ্রুপের সাধারণ সম্পাদক মো. আনিসুর রহমান। তিনি বলেন, ‘গতিনিয়ন্ত্রণের জন্য চালকের সতর্কতা জরুরি। পাশাপাশি একনাগাড়ে গাড়ি চালানোয় ও বিশ্রাম না পাওয়ায় চালকের ঘুম ঘুম ভাব এবং মুঠোফোনে কথা বলা সড়ক দুর্ঘটনার অন্যতম কারণ। এ ছাড়া শ্রমিকদের ওপরও সব সময় নিয়ন্ত্রণ রাখা যায় না, আমাদের অনেক সমঝোতা করতে হয়।’ পদ্মা সেতু হয়ে ফরিদপুর থেকে ঢাকায় নিয়মিত যাতায়াত করেন শহরের ভাটি লক্ষ্মীপুর মহল্লার বাসিন্দা মুমিনুল হক। তিনি বলেন, সবাই গতির সঙ্গে থাকতে চায়, কেউ পিছিয়ে পড়তে চায় না। কোনো গাড়ি ওভারটেক করলে যাত্রীরা খুশি হন, আবার দ্রুতগতিতে চাললে তাঁরা খেপে যান। সব মিলিয়ে একটি ভজকট অবস্থার সৃষ্টি হয়, যে কারণে দুর্ঘটনা বাড়ছে।গত বছরের ডিসেম্বর থেকে ১৯ মার্চ পর্যন্ত মাদারীপুর অঞ্চলের আটটি হাইওয়ে থানায় অতিরিক্ত গতি, দুর্ঘটনাসহ বিভিন্ন অভিযোগে মোট ৮ হাজার ৯২টি মামলা হয়েছে। এর মধ্যে ৩ হাজার ৪৫২টি মামলা হয়েছে দ্রুতগতির কারণে, যা মোট মামলার ৪৩ শতাংশ।এর মধ্যে কতগুলো বাসের বিরুদ্ধে মামলা হয়েছে, তা জানাতে পারেনি হাইওয়ে পুলিশ। এ অঞ্চলের হাইওয়ে পুলিশ সুপার মো. মাহবুবুল আলম বলেন, ‘এর বেশির ভাগ মামলা বাস, ব্যক্তিগত গাড়ি ও মাইক্রোবাসের বিরুদ্ধে। এই এক্সপ্রেসওয়েতে সাধারণত ৯০ কিলোমিটারের মধ্যে থাকলে আমরা ওই বাসকে জরিমানা করি না। কিন্তু বাসগুলোর গড় গতি পাওয়া যায় ১১৫ কিলোমিটার। কোনো কোনো বাস ১৩০ কিলোমিটার গতিতেও চলে।’ আরও পড়ুনতদন্ত প্রতিবেদনে এক্সপ্রেসওয়েতে দুর্ঘটনার যেসব কারণ ওঠে এল তবে বাংলাদেশ সড়ক পরিবহন শ্রমিক ফেডারেশনের যুগ্ম সাধারণ সম্পাদক জুবায়ের জাকিরের ভাষ্য ভিন্ন। তিনি অভিযোগ করে বলেন, ‘পদ্মা সেতু হওয়ার পর দক্ষিণের ২১টি জেলায় যে সংখ্যক গাড়ি চলাচল করছে, এর ৯৫ শতাংশের কোনো রুট পারমিট নেই। এসব গাড়ি সংশ্লিষ্ট সংস্থাকে  ম্যানেজ করে অবৈধভাবে চলছে। কোনো গাড়ি যখন দুর্ঘটনায় পড়ে, তখন বাংলাদেশ সড়ক পরিবহন কর্তৃপক্ষ (বিআরটিএ) বা হাইওয়ে পুলিশ নিজেদের দোষ ঢাকার জন্য দ্রুতগতির কথা বলে দায় আমাদের ওপর চাপানোর চেষ্টা করে। কিন্তু গাড়িটির ফিটনেস আছে কি না বা দ্রুতগতিতে চলছে কি না, তা দেখার দায়িত্ব ওই দুই প্রতিষ্ঠানের। পাশাপাশি এ কথা অস্বীকার করার উপায় নেই, আমাদের কিছু কিছু চালক বেপরোয়াভাবে গাড়ি চালান।’এই পথে চলাচলকারী একটি বাসের চালক হেলাল ফকিরের ভাষ্য, যাত্রীদের তাড়া এবং মালিকপক্ষের চাহিদার কারণে চালকেরা দ্রুতগতিতে গাড়ি চালান। অনেক মালিক আছেন তাঁরা মনে করেন, দ্রুতগতিতে আগে গন্তব্যে পৌঁছে দিতে পারলে তাঁদের সুনাম বাড়বে এবং যাত্রী বেশি পাওয়া যাবে।দ্রুতগতি ও চালকের অতিরিক্ত আত্মবিশ্বাস দুর্ঘটনার একটি বড় কারণ বলে মনে করেন ফরিদপুর জেলা বিআরটিএর সহকারী পরিচালক এমরান খান।  আরও পড়ুন‘একসঙ্গে এত লাশের সুরতহাল কখনো করিনি, বারবার কেঁদেছি’ আরও পড়ুন‘হঠাৎ টের পাই বাসটি প্লেনের মতো উড়ে সড়ক থেকে নিচে পড়ে যাচ্ছে’ তবে তিনি বলেন, ‘সড়কের বাঁক ও ত্রুটির কারণেও দুর্ঘটনা ঘটছে। ফিটনেসবিহীন গাড়ির তালিকা করে আমরা জেলা প্রশাসক ও পুলিশ সুপারকে জমা দিই। মাঠে থাকে পুলিশ। এ ব্যাপারে তাদের ভূমিকা বেশি।’ ঝুঁকিপূর্ণ বাঁকের বিষয়ে ফরিদপুর সড়ক বিভাগের নির্বাহী প্রকৌশলী ইমরান ফারহান বলেন, মহাসড়কে যে বাঁকগুলো রয়েছে, তা চিহ্নিত করে ঠিক করা হচ্ছে।হাইওয়ে পুলিশ সুপারের কার্যালয় সূত্রে জানা গেছে, হাইওয়ে মাদারীপুর রিজিওনের আওতাধীন এলাকার দৈর্ঘ্য ৩৮১ কিলোমিটার। এর মধ্যে মাদারীপুর ও গোপালগঞ্জ জেলারও কিছু অংশ রয়েছে। আটটি হাইওয়ে থানার মাধ্যমে এ কার্যক্রম চালানো হয়। প্রতিটি থানায় দুটি করে স্পিডগান রয়েছে, যা দিয়ে গতি পরিমাপ করা হয়। থানায় অপর্যাপ্ত জনবলের কারণে ২৪ ঘণ্টা গতিনিয়ন্ত্রণে কাজ করা সম্ভব হয় না।ফরিদপুর নাগরিক মঞ্চের সভাপতি আওলাদ হোসেন প্রথম আলোকে বলেন, লাইসেন্সবিহীন অদক্ষ চালক, ফিটনেসবিহীন ও অবৈধ গাড়ির কারণে দুর্ঘটনা বাড়ছে। পরিবহনমালিকেরা লাইসেন্সবিহীন চালকদের বেশি পছন্দ করেন। কারণ, তাঁদের বেতন কম দিতে হয়। পাশাপাশি ৮ ঘণ্টার জায়গায় দিনে ১৬ ঘণ্টা পর্যন্ত গাড়ি চালাতে বাধ্য করা হয়। এ ক্ষেত্রে বিআরটিএ ও পুলিশের নজরদারি ও সততা জরুরি। সিসি ক্যামেরা স্থাপন করে নজরদারি ও তাৎক্ষণিকভাবে জরিমানা করতে হবে। সেটা না করা গেলেও পরে জরিমানার ব্যবস্থা করা প্রয়োজন। আরও পড়ুনঢাকা মেডিকেলে মারা গেছেন দুজন, নিহতের সংখ্যা বেড়ে ১৯",Prothom Alo,https://www.prothomalo.com/bangladesh/district/wv9zgkkxot
ছেলের যুক্তরাজ্যে যাওয়ার ভিসা পাওয়ার খবর জানতে পারলেন না বাবা,"পরিবারে আয়ের একমাত্র অবলম্বন সিএনজিচালিত একটি অটোরিকশা। সেটি চালিয়ে সংসার খরচ আর ছেলেমেয়েদের পড়াশোনার খরচ চালাতেন সুনামগঞ্জের জগন্নাথপুর উপজেলার মজিদপুর গ্রামের ছইল মিয়া (৫২)। অনেক আশা ছিল বড় ছেলে সালেহ আহমেদকে পড়াশোনার জন্য যুক্তরাজ্যে পাঠাবেন। অবশেষে ১৪ মার্চ সালেহ যুক্তরাজ্য যাওয়ার স্টুডেন্ট ভিসা পান। তবে ওই দিন এ সংবাদ পাওয়ার আগেই সড়ক দুর্ঘটনায় গুরুতর আহত হয়ে হাসপাতালে ভর্তি হন ছইল মিয়া।হাসপাতালে ৯ দিন চিকিৎসাধীন থাকার পর গতকাল ছইল মিয়া না ফেরার দেশে চলে গেছেন। আজ শুক্রবার ময়নাতদন্তের পর লাশ গ্রামের বাড়িতে পৌঁছালে সেখানে স্বজনেরা কান্নায় ভেঙে পড়েন। আজ বিকেল সাড়ে পাঁচটার দিকে জানাজা শেষে পারিবারিক কবরস্থানে ছইল মিয়ার লাশ দাফন হওয়ার কথা। পুলিশ ও স্বজনদের সঙ্গে কথা বলে জানা গেছে, ১৪ মার্চ জগন্নাথপুর থেকে যাত্রী নিয়ে সুনামগঞ্জ যাচ্ছিলেন ছইল মিয়া। পথে সুনামগঞ্জ শহরের প্রবেশমুখ হালুয়ারগাঁও এলাকায় বিপরীত দিক থেকে  আসা একটি মালমাহী ট্রাক ওই অটোরিকশাকে চাপা দেয়। এতে ঘটনাস্থলেই দুই যাত্রী প্রাণ হারান। গুরুতর আহত হন ছইল মিয়া। দুর্ঘটনার পর স্থানীয় লোকজন তাঁকে সিলেট এম এ জি ওসমানী মেডিকেল কলেজ হাসপাতালে নিয়ে যান। সেখানে ৯ দিন চিকিৎসাধীন থাকার পর গতকাল রাত সাড়ে নয়টার দিকে ছইল মিয়ার মৃত্যু হয়।দুই ছেলে, এক মেয়ে, স্ত্রী ও মা নিয়ে ছইল মিয়ার সংসার। ছইল মিয়ার আকস্মিক এ মৃত্যু কেউই মেনে নিতে পারছেন না। বড় ছেলে সালেহ আহমেদ বলেন, ‘বাবা নিজে দিনরাত পরিশ্রম করে আমাদের পড়ালেখার খরচ ও ভরণপোষণ চালাতেন। এইচএসসি পাস করার পর যুক্তরাজ্যের একটি বিশ্ববিদ্যালয়ে পড়ালেখার সুযোগ পাই। ১৪ মার্চ যেদিন স্টুডেন্ট ভিসা পাই বাবা তখন হাসপাতালে। তাঁকে আর খুশির খবরটি জানানো হলো না। বাবাকে হারানোর বেদনা নিয়ে ২৮ মার্চ আমি যুক্তরাজ্যে যাব।’ ছইল মিয়ার চাচাতো ভাই বশির আহমেদ বলেন, কমপক্ষে ৩০ বছর ধরে একজন দক্ষ চালক হিসেবে তিনি দায়িত্ব পালন করে আসছেন। কখনো দুর্ঘটনার শিকার হননি। পরিবারের একমাত্র উপার্জনকারীকে হারিয়ে পুরো পরিবারে শোকের ছায়া নেমে এসেছে।জগন্নাথপুর থানার ভারপ্রাপ্ত কর্মকর্তা (ওসি) মিজানুর রহমান বলেন, ছইল মিয়া একজন বিশ্বস্ত অটোরিকশাচালক ছিল। তিনি থানা–পুলিশের বিভিন্ন অভিযানের সময় যাতায়াতের বিষয়ে পুলিশকে সহায়তা করেছেন। তাঁর মৃত্যুতে আমরা শোকাহত।প্রসঙ্গত, ওই দুর্ঘটনায় জগন্নাথপুর উপজেলার আশারকান্দি ইউনিয়নের ধাওরাই গ্রামের যুবক হাদিউল কামালী (৩৮) ও চট্টগ্রামের আনোয়ারা উপজেলার বাসিন্দা নাসির আলম (৪০) ঘটনাস্থলে মারা যান।",Prothom Alo,https://www.prothomalo.com/bangladesh/district/r9idde6x5l
"চালক-সুপারভাইজার তর্কের পর বৈদ্যুতিক খুঁটিতে বাসের ধাক্কা, প্রাণ গেল দুজনের","ঝালকাঠির রাজাপুর উপজেলায় বিআরটিসির একটি বাস সড়কে ঝুলে থাকা বৈদ্যুতিক তারে জড়িয়ে নিয়ন্ত্রণ হারিয়ে দুর্ঘটনার কবলে পড়েছে। এতে দুজন প্রাণ হারিয়েছেন। আহত হয়েছেন বাসের ১২ জন যাত্রী। আজ শুক্রবার সকাল সাড়ে ৯টার দিকে উপজেলার কানুদাসকাঠি এলাকার বরিশাল-পাথরঘাটা আঞ্চলিক সড়কে এ দুর্ঘটনা ঘটে।নিহত ব্যক্তিরা হলেন বাসটির সুপারভাইজার মো. মেহেদী (৪৫) ও যাত্রী মো. পারভেজ (৩৫)। তাঁদের পূর্ণাঙ্গ ঠিকানা এখনো পাওয়া যায়নি। আহত ব্যক্তিদের পিরোজপুরের ভান্ডারিয়া স্বাস্থ্য কমপ্লেক্সে ভর্তি করা হয়েছে। তাঁদের মধ্যে দুজনের অবস্থা আশঙ্কাজনক হওয়ায় বরিশাল শের-ই–বাংলা মেডিকেল কলেজ হাসপাতালে পাঠানো হয়েছে। তিনজন প্রাথমিক চিকিৎসা নিয়ে বাড়ি ফিরেছেন। পুলিশ ও আহত যাত্রীদের সঙ্গে কথা বলে জানা গেছে, আজ সকালে বরিশাল থেকে পাথরঘাটার কাঁকচিড়ার দিকে ছেড়ে আসা বিআরটিসি বাসটি রাজাপুরের কানুদাসকাঠি এলাকায় এসে আঞ্চলিক সড়কে ঝুলে থাকা বৈদ্যুতিক তারের সঙ্গে জড়িয়ে নিয়ন্ত্রণ হারিয়ে ফেলে। এরপর বাসটি সড়কের পাশে থাকা বৈদ্যুতিক খুঁটির সঙ্গে ধাক্কা খায়। সেখান থেকে ছিটকে ১০০ গজ দূরের একটি গাছে আবার ধাক্কা খেয়ে দুমড়েমুচড়ে যায় বাসটি। পরে স্থানীয় লোকজনদের নিয়ে পুলিশ ও ফায়ার সার্ভিসের সদস্যরা আহত ব্যক্তিদের উদ্ধার করে ভান্ডারিয়া স্বাস্থ্য কমপ্লেক্সে ভর্তি করে। সেখানের জরুরি বিভাগের চিকিৎসক বাসের সুপারভাইজার ও এক যাত্রীকে মৃত ঘোষণা করেন।দুর্ঘটনায় আহত যাত্রীদের একজন ঝালকাঠি আইনজীবী সমিতির সদস্য খান শহিদুল ইসলাম। তিনি প্রথম আলোকে বলেন, বাস ছাড়ার পর থেকে চালক ও সুপারভাইজারের মধ্যে নিজেদের অভ্যন্তরীণ বিষয় নিয়ে কয়েক দফায় বাগ্‌বিতণ্ডা হয়। এ কারণে বাসের চালক বেপরোয়া গতিতে গাড়িটি চালাচ্ছিলেন। এরপর বাসটি কানুদাসকাঠি এলাকায় পৌঁছালে নিয়ন্ত্রণ হারিয়ে বৈদ্যুতিক খুঁটি ও গাছের সঙ্গে ধাক্কা খায়। ভান্ডারিয়া উপজেলা স্বাস্থ্য কমপ্লেক্সের চিকিৎসক আহমেদ শফিক বলেন, আহত ব্যক্তিদের প্রাথমিকভাবে চিকিৎসা দেওয়া হয়েছে। আশঙ্কাজনক অবস্থায় দুজনকে বরিশাল শের-ই–বাংলা মেডিকেল কলেজ হাসপাতালে পাঠানো হয়েছে। নিহত দুজনের লাশ ময়নাতদন্ত শেষে পুলিশের কাছে হস্তান্তর করা হবে।",Prothom Alo,https://www.prothomalo.com/bangladesh/district/4hco2w03qd
মাগুরায় তিন যানের সংঘর্ষে দুই মোটরসাইকেল আরোহী নিহত,"মাগুরায় ট্রাক, কাভার্ড ভ্যান ও মোটরসাইকেলের সংঘর্ষে দুজন নিহত হয়েছেন। গতকাল বৃহস্পতিবার রাত আটটার দিকে শালিখা উপজেলার আড়পাড়া-শালিখা আঞ্চলিক সড়কে এ দুর্ঘটনা ঘটে। নিহত দুজনই মোটরসাইকেলের আরোহী ছিলেন।নিহত ব্যক্তিরা হচ্ছেন—শালিখা উপজেলার জুনারী গ্রামের নূর মোহাম্মদ মোল্লার ছেলে মো. শাহাবুর রহমান (৪০) ও একই গ্রামের শামীমুর রহমানের ছেলে সাকিব (২৭)। শাহাবুর পেশায় একজন দন্তচিকিৎসক ছিলেন। আড়পাড়া বাজার থেকে বাড়িতে ফিরছিলেন তাঁরা। শালিখা থানার পুলিশের সঙ্গে কথা বলে জানা যায়, আড়পাড়া-শালিখা সড়কে বারিক মৃধা নামের এক ব্যক্তির বাড়ির সামনে দুর্ঘটনাটি ঘটে। এ সময় একটি ট্রাক শালিখা থেকে আড়পাড়ার দিকে যাচ্ছিল। উল্টো দিক দিয়ে একটি কাভার্ড ভ্যান ও মোটরসাইকেল আসছিল। এ সময় তিনটি যানের সংঘর্ষ হয়। সংঘর্ষে মোটরসাইকেলটি ট্রাকের নিচে চলে যায়। এতে ঘটনাস্থলে মোটরসাইকেলের দুই আরোহী মারা যান। শালিখা থানার ভারপ্রাপ্ত কর্মকর্তা মো. মোশাররফ হোসেন মুঠোফোনে প্রথম আলোকে বলেন, নিহত ব্যক্তিদের মরদেহ উদ্ধার করে থানায় আনা হয়েছে। ময়নাতদন্তের জন্য মাগুরা ২৫০ শয্যাবিশিষ্ট হাসপাতালে পাঠানো হবে। দুর্ঘটনাকবলিত ট্রাক, কাভার্ড ভ্যান ও মোটরসাইকেল জব্দ করা হয়েছে।",Prothom Alo,https://www.prothomalo.com/bangladesh/district/yhk286tl5f
"সাড়ে তিন ঘণ্টায় দুই দুর্ঘটনা, ঢাকা-চট্টগ্রাম মহাসড়কে তীব্র যানজট","কখনো কখনো ধীরে ধীরে চলে গাড়ি। আবার কখনো ঠায় দাঁড়িয়ে থাকে ৫-১০ মিনিট। এভাবে ঢাকা-চট্টগ্রাম মহাসড়কে তীব্র যানজটের সৃষ্টি হয়েছে। দীর্ঘ সাত ঘণ্টায় এ যানজট চট্টগ্রামের সীতাকুণ্ডের ভাটিয়ারী থেকে চট্টগ্রাম নগরের অলংকার মোড় পর্যন্ত ছাড়িয়ে যায়। এ অবস্থা আজ বৃহস্পতিবার রাত আটটার দিকের।হাইওয়ে পুলিশ জানিয়েছে, ওই মহাসড়কে সাড়ে তিন ঘণ্টার মাথায় দুটি দুর্ঘটনা। এ দুর্ঘটনায় দুই ব্যক্তি নিহত হয়েছেন। গাড়ি ও লাশ উদ্ধারে সময় বেশি লাগায় যানজটের সৃষ্টি হয়। তবে এ যানজট আরও বাড়িয়েছে সড়ক ও জনপথ (সওজ) বিভাগ। সওজ ভাটিয়ারী এলাকায় মহাসড়কের ওপর রাম্বল স্পিডব্রেকার বসানোর কারণে এ যানজট দীর্ঘ হয়। সরেজমিনে দেখা যায়, মহাসড়কের অলংকার মোড় থেকে ধীরে ধীরে গাড়ি ঢাকার দিকে যাচ্ছে। কখনো কখনো ঠায় দাঁড়িয়ে পড়লে তখন যাত্রীরা গাড়ি থেকে নেমে পড়ে। আবার গাড়ি চলা শুরু করলে দৌড়ে গাড়িতে উঠে যায়।চট্টগ্রাম নগর থেকে সীতাকুণ্ডে ফিরছিলেন তন্ময় সোম। তিনি প্রথম আলোকে বলেন, তিনি এক ঘণ্টায় পাঁচ কিলোমিটার পথ পাড়ি দিতে পেরেছেন। কী কারণে যানজট তিনি তা জানেন না। তবে গাড়ি একবার বন্ধ হলে অনেকক্ষণ দাঁড়িয়ে থাকে। ভাটিয়ারী এলাকার বাসিন্দা ইমরান হোসাইন বলেন, সন্ধ্যার দিকে হঠাৎ সওজের লোকজন মহাসড়কের ভাটিয়ারী বাজারের উত্তর পাশের খালের ওপর থাকা সেতু এলাকায় সড়কের ওপর রাম্বল স্পিডব্রেকার নির্মাণকাজ শুরু করেন। এমনিতে বৃহস্পতিবার ঘরে ফেরা মানুষের জন্য গাড়ির চাপ বেশি থাকে। তার ওপর দুটি দুর্ঘটনা ও সড়কের স্পিডব্রেকার নির্মাণের কাজ করায় অসহনীয় যানজটের সৃষ্টি হয়।উপজেলার কুমিরা এলাকার একটি কারখানা থেকে চট্টগ্রাম নগরের সদরঘাট এলাকায় বাসায় ফিরছিলেন প্রকৌশলী পলাশ দাশ। তিনি প্রথম আলোকে বলেন, তিনি অফিসের গাড়িতে বাসায় ফিরছিলেন। ১২-১৫ কিলোমিটার পথ পাড়ি দিতে তাঁদের তিন ঘণ্টা চলে গেছে। ভাটিয়ারী ফিলিং স্টেশনের সামনে কথা হয় বার আউলিয়া হাইওয়ে থানার সহকারী উপপরিদর্শক (এএসআই) গোলাম রাব্বানীর সঙ্গে। তিনি প্রথম আলোকে বলেন, বৃহস্পতিবার বিকেল থেকেই বন্দরের গাড়িসহ মহাসড়কে যানবাহনের চাপ অত্যধিক বেড়ে যায়। সন্ধ্যা ছয়টার দিকে সওজের লোকজন গাড়ির চাপের ভেতর সড়কে রাম্বল স্পিডব্রেকার বসিয়েছেন। যার কারণে যানজট অতিমাত্রায় বেড়ে যায়।গোলাম রাব্বানী আরও বলেন, সওজ তাঁদের জানিয়েছে, কয়েক দিন আগে ওই এলাকায় খালে রাখা লাইফ বোটে আগুন লাগে। ওই আগুনে খালের ওপরে থাকা সেতু ক্ষতিগ্রস্ত হয়। ফলে সেতুটি ঝুঁকিপূর্ণ হয়ে ওঠে। গাড়ির গতির কারণে সেতুটি ভেঙে গিয়ে দুর্ঘটনা হতে পারে। তাই সেতুতে গাড়ি ওঠার আগেই গতি কমানোর জন্য স্পিডব্রেকার বসিয়েছেন।বার আউলিয়া হাইওয়ে থানার উপপরিদর্শক (এসআই) আমির হোসেন বলেন, দুপুরের দুর্ঘটনার কাভার্ড ভ্যান সরিয়ে নিতে না নিতেই আবার মোটরসাইকেল দুর্ঘটনা হলো। ফলে দুপুর থেকেই যানজট শুরু হয়। এ যানজট স্বাভাবিক হতে কিছুটা সময় লাগবে।",Prothom Alo,https://www.prothomalo.com/bangladesh/district/lwhukhykpq
"ব্রেক কাজ করছিল না, বড় দুর্ঘটনা থেকে বাঁচতে যা করলেন চালক","আধা ঘণ্টা ধরে কাভার্ড ভ্যানের ব্রেক কাজ করছিল না। চালক বিভিন্নভাবে গাড়িটি থামানোর চেষ্টা করছিলেন। কয়েকবার সড়ক বিভাজকে ধাক্কা দিয়েও গাড়িটি থামানো যাচ্ছিল না। চালকের সহকারী হাত নেড়ে আশপাশের গাড়িচালককে নিরাপদ দূরত্বে সরে যাওয়ার ইঙ্গিত করছিলেন। এভাবে প্রায় দুই কিলোমিটার যাওয়ার পর নিশ্চিত দুর্ঘটনা জেনে ইউটার্ন পেয়ে সড়ক বিভাজকের ওপর কাভার্ড ভ্যানটি তুলে দেন চালক। এতে তিনি সামান্য আহত হলেও বড় দুর্ঘটনা থেকে রক্ষা পান। আজ বৃহস্পতিবার বেলা দুইটার দিকে চট্টগ্রামের সীতাকুণ্ড উপজেলার ফৌজদারহাট পুলিশ ফাঁড়ির সামনে এ দুর্ঘটনা ঘটে। স্থানীয় লোকজন ও পরিবহনশ্রমিকেরা আহত চালককে উদ্ধার করে হাসপাতালে নিয়ে যান।কাভার্ড ভ্যানটির চালক মোহাম্মদ নয়ন প্রথম আলোকে বলেন, প্রায় দুই কিলোমিটার আগে একটি বাজারে (ভাটিয়ারী) ঢোকার আগে তিনি ব্রেকে চাপ দেন। কিন্তু ব্রেক কাজ করছিল না। পরে সহকারী রাব্বিকে হাত নেড়ে অন্য গাড়িতে সংকেত দিতে বলেন। রাব্বি চিৎকার করছিলেন এবং সবাইকে সরে যাওয়ার সংকেত দিচ্ছিলেন। সামনে কোথাও ইউটার্ন বা খালি জায়গা পেলে গাড়িটি ফেলে দেবেন এমন চিন্তা করছিলেন। অনেকবার সড়ক বিভাজকে ধাক্কা দিয়েছেন, কিন্তু গাড়ি উল্টে যায়নি। পরে ফৌজদারহাট পুলিশ ফাঁড়ির পাশে ইউটার্নের সড়ক বিভাজকে তুলে দেন। নয়ন আরও বলেন, ‘মাথায় ছিল দুর্ঘটনা তো হবেই। তবে ক্ষতি কীভাবে কমানো যায়, সেই চেষ্টা করেছি। অন্য গাড়িতে ধাক্কা দিলে সেই গাড়ি ক্ষতিগ্রস্ত হবে, আমার গাড়িও ক্ষতিগ্রস্ত হবে, মানুষ মারা যেতে পারে, সেটি যাতে না হয় সেই চেষ্টা করেছি।’চালকের সহকারী রাব্বি বলেন, কাভার্ড ভ্যানটিতে তৈরি পোশাক কারখানার রপ্তানি মালামাল ছিল। তাঁরা ঢাকা থেকে মালামাল নিয়ে চট্টগ্রাম বন্দরের দিকে যাচ্ছিলেন। তাঁরা নিশ্চিত ছিলেন, গাড়িটির দুর্ঘটনা হবে। সে জন্য চালকের সঙ্গে পরামর্শ করে জেনেবুঝে দুর্ঘটনাটি ঘটিয়েছেন। এ ছাড়া তাঁদের কোনো উপায় ছিল না। অন্যথায় বড় ধরনের দুর্ঘটনা ঘটত। ঘটনার প্রত্যক্ষদর্শী আরিফ আরমান জাকির প্রথম আলোকে বলেন, তিনি ইউটার্নে যখন তাঁর ব্যক্তিগত গাড়ি ঘোরাচ্ছিলেন, তখন লুকিং গ্লাসে দেখছিলেন চালকের সহকারী তাঁকে সরে যাওয়ার ইঙ্গিত দিচ্ছেন। তিনি গাড়ি ঘোরানোর পরপরই বিকট শব্দে গাড়িটি উল্টে যায়।সরেজমিনে দেখা গেছে, উল্টে যাওয়া গাড়ির কেবিন থেকে প্রয়োজনীয় কাগজপত্র বের করছেন চালক নয়ন। গাড়িটির ওপরে দাঁড়িয়ে ছিলেন সহকারী রাব্বি। নয়ন কেবিনের ভেতর থেকে প্রয়োজনীয় গুরুত্বপূর্ণ কাগজপত্র বের করে রাব্বিকে দিচ্ছিলেন। এরপর দুজনে কেবিন থেকে বের হয়ে সড়ক বিভাজকের ওপর বসেন। তখনো গাড়ির ইন্ডিকেটর লাইট জ্বলছিল। ফৌজদারহাট পুলিশ ফাঁড়ির সার্জেন্ট আশিকুর রহমান প্রথম আলোকে বলেন, ব্রেক ফেল হওয়ার পর বড় কোনো দুর্ঘটনা থেকে বাঁচতে চালকের সড়ক বিভাজকের ওপর তুলে দেওয়া ছাড়া কোনো উপায় ছিল না। চালক সামান্য ব্যথা পেয়েছেন। কিন্তু বড় ধরনের হতাহতের ঘটনা থেকে রক্ষা পেলেন। হাইওয়ে পুলিশের গাড়িটি উদ্ধার করে নিয়ে যাওয়ার কথা।এর আগে গতকাল বুধবার সকালে উপজেলার সুলতানা মন্দির এলাকায় আরেকটি ট্রাক উল্টে খাদে পড়ে যায়। সেটিও হাইওয়ে পুলিশ উদ্ধার করে। এর এক দিন আগে উপজেলার বক্তারপাড়া এলাকায় আরও একটি দুর্ঘটনা ঘটে। ওই দুটি ঘটনায় চালক ও সহকারী সামান্য আহত হয়েছিলেন।",Prothom Alo,https://www.prothomalo.com/bangladesh/district/902jzf1vjs
অরক্ষিত রেলক্রসিংয়ে ট্রেনের ধাক্কায় প্রাণ গেল মোটরসাইকেল আরোহীর,"রাজবাড়ীর পাংশা উপজেলায় অরক্ষিত রেলক্রসিংয়ে ট্রেনে কাটা পড়ে মোটরসাইকেল আরোহী নিহত হয়েছেন। আজ বৃহস্পতিবার সকাল সাড়ে ৯টার দিকে পাংশা রেলস্টেশনের আউটার সিগন্যাল এলাকায় এ দুর্ঘটনা ঘটে।নিহত ব্যক্তির নাম আবদুর রাজ্জাক (৪৬)। তিনি পাংশা পৌর শহরের কুড়াপাড়া এলাকার বাসিন্দা। আবদুর রাজ্জাক পেশায় ডেকোরেটর ব্যবসায়ী ছিলেন। রাজবাড়ী রেলওয়ে থানা ও স্থানীয় সূত্রে জানা গেছে, আজ সকাল সাড়ে ৯টার দিকে রাজ্জাক মোটরসাইকেল নিয়ে পাংশা রেলস্টেশনের আউটার সিগন্যাল এলাকার অরক্ষিত রেলক্রসিং পার হচ্ছিলেন। এ সময় গোপালগঞ্জ থেকে ছেড়ে আসা রাজশাহীগামী টুঙ্গিপাড়া এক্সপ্রেস ট্রেন ওই মোটরসাইকেলকে ধাক্কা দেয়। এতে ঘটনাস্থলে রাজ্জাক মারা যান।রাজবাড়ী রেলওয়ে থানার উপপরিদর্শক শহীদুল ইসলাম বলেন, গোপালগঞ্জ থেকে ছেড়ে আসা টুঙ্গিপাড়া এক্সপ্রেসের ধাক্কায় এ দুর্ঘটনা ঘটে। খবর পেয়ে ঘটনাস্থলে পুলিশ পাঠানো হয়েছে। এ বিষয়ে আইনগত ব্যবস্থা গ্রহণ করা হচ্ছে। এর আগে ১০ মার্চ সকালে মোটরসাইকেল নিয়ে রেললাইন পার হতে গিয়ে রাজবাড়ীর কালুখালী উপজেলার সূর্যদিয়া গ্রামে ট্রেনের ধাক্কায় এক শিক্ষার্থী নিহত হয়।",Prothom Alo,https://www.prothomalo.com/bangladesh/district/r7r1j11p1h
ঢাকা-বরিশাল মহাসড়ক যে কারণে এখন মৃত্যুকূপ,"ঢাকা থেকে সড়কপথে বরগুনার পাথরঘাটার দূরত্ব ৩৩৪ কিলোমিটার। পদ্মা সেতু চালুর আগে এ পথে দৈনিক বাস চলত ২০টি। তবে এখন চলে ৫০টির বেশি। আগে ফেরি পার হয়ে গন্তব্যে যেতে ১২-১৩ ঘণ্টা সময় লাগত। কিন্তু এখন লাগে ৬ ঘণ্টা। দীর্ঘপথ পাড়ি দেওয়ার পর পূর্ণাঙ্গ বিশ্রামের আগেই চালকদের আবার যাত্রী নিয়ে গন্তব্যে ছুটতে হয়। চালকেরা পর্যাপ্ত বিশ্রাম না নিয়ে গাড়ি চালানোর কারণে মহাসড়কে দুর্ঘটনা বেড়েছে। শুধু পাথরঘাটা নয়, দক্ষিণাঞ্চলের সব রুটের চালকদের একই অবস্থা।১৯ মার্চ পদ্মা সেতুর বঙ্গবন্ধু শেখ মুজিবুর রহমান এক্সপ্রেসওয়েতে সড়ক দুর্ঘটনায় ১৯ জনের প্রাণহানি ঘটে। খুলনা থেকে আসা ইমাদ পরিবহন নামের একটি বাস শিবচরের কুতুবপুর এলাকায় নিয়ন্ত্রণ হারিয়ে খাদে পড়ে যায়। ওই দুর্ঘটনার পেছনেও চালকের বিশ্রামহীনতা অন্যতম কারণ ছিল বলে নিশ্চিত করেছে মাদারীপুর জেলা প্রশাসন গঠিত তদন্ত কমিটি।তদন্ত-সংশ্লিষ্ট ব্যক্তিরা বলছেন, বাসটি অতিরিক্ত গতিতে চলছিল। সর্বোচ্চ গতি ছিল ঘণ্টায় ১২০ কিলোমিটারের বেশি। পর্যাপ্ত বিশ্রামের আগে বাস চালানোর কারণে চালক ক্লান্ত ছিলেন। ঘুম ঘুম ভাব ও অতিরিক্ত গতির কারণেই বাসটির নিয়ন্ত্রণ হারান চালক। আরও পড়ুনতদন্ত প্রতিবেদনে এক্সপ্রেসওয়েতে দুর্ঘটনার যেসব কারণ ওঠে এল নাম প্রকাশ না করার শর্তে একজন চালক বলেন, ঢাকা থেকে সন্ধ্যায় রওনা দিয়ে পাথরঘাটায় পৌঁছাতে রাত ১২টা বা ১টা বাজে। এরপর যাত্রী নামিয়ে বাস পরিষ্কার করতে এক-দেড় ঘণ্টা সময় লাগে। ভোর সাড়ে পাঁচটায় যাত্রী নিয়ে আবার ঢাকায় ফিরতে হয়। বাসের মধ্যে তাঁরা দেড়-দুই ঘণ্টা ঘুমানোর সুযোগ পান। এ অবস্থায় বাস চালালে মনোযোগ ধরে রাখা কঠিন হয়। শরীর ক্লান্ত ও মেজাজ বিগড়ে থাকে। এ জন্য দুর্ঘটনা ঘটে। মালিকপক্ষকে বিষয়টি বললেও তাঁরা বুঝতে চান না। মালিকপক্ষ যেভাবেই হোক ট্রিপ ঠিক রেখে গাড়ি চালাতে বলেন।রাহাত হোসেন নামের এক যাত্রী বলেন, অধিকাংশ বাস নির্ধারিত সময়ের পর স্টেশন ত্যাগ করে। পথে বিভিন্ন কাউন্টার থেকে যাত্রী তোলে। এরপর নির্ধারিত সময়ের মধ্যে গন্তব্যে যাওয়ার বাধ্যবাধকতা থাকায় চালকেরা মানসিক চাপে থাকেন। বেপরোয়া গতিতে বাস চালাতে বাধ্য হন। এ কারণে সড়কে দুর্ঘটনা বাড়ছে। পদ্মা সেতু চালুর পর রাজধানীর সঙ্গে বরিশালসহ দক্ষিণ-পশ্চিমের জেলাগুলোর যোগাযোগ মসৃণ হলেও মহাসড়কে দুর্ঘটনায় প্রাণহানি বেড়েছে। ১৭ মার্চ পিরোজপুরসহ বরিশাল বিভাগের ৩ জেলায় এক দিনে সড়কে প্রাণ হারান ১০ জন। ২০২২ সালের ২৯ মে ঢাকা-বরিশাল মহাসড়কের উজিরপুর উপজেলায় বাসের নিয়ন্ত্রণ হারিয়ে ১১ যাত্রীর মৃত্যু হয়। ওই বছরের জুলাই মাসে বাকেরগঞ্জে বিআরটিসির বাসের ধাক্কায় ইজিবাইকের চালকসহ ৬ যাত্রী এবং উজিরপুরের শিকারপুরে বাসের ধাক্কায় পর্যটকবাহী মাইক্রোবাসের ৬ যাত্রী নিহত হন।সুশাসনের জন্য নাগরিক—সুজনের বরিশাল মহানগরের সভাপতি অধ্যক্ষ মোতালেব হাওলাদার বলেন, ‘পদ্মা সেতু আমাদের যোগাযোগে অভূতপূর্ব উন্নয়ন ঘটিয়েছে। তবে এর সুফল পেতে হলে সড়ক পরিকাঠামো আধুনিকায়ন ও গণপরিবহনব্যবস্থাকে আইনি কাঠামোর মধ্যে আনতে হবে। অন্যথায় মৃত্যুর মিছিল রোধ করা সম্ভব হবে না।’ বাসচালক হাবিবুর রহমান বলেন, সড়কে যানজটসহ নানা ঝামেলা থাকে। সঠিক সময়ে গন্তব্যে পৌঁছাতে না পারায় অধিকাংশ সময় তাঁদের গাড়ির ওপর থাকতে হয়। ঈদের সময় পরিস্থিতি আরও ভয়াবহ হয়। একদিকে যাত্রীদের চাপ, অন্যদিকে মালিকপক্ষের চাপ। তাঁদেরও বাড়তি রোজগারের চেষ্টা থাকে। পাশাপাশি গাড়ির ফিটনেস, বেপরোয়া গতি ও সরু সড়কের কারণেও দুর্ঘটনা ঘটে।তবে বরিশাল বাস মালিক গ্রুপের সাধারণ সম্পাদক কিশোর কুমার দে বলেন, চালকদের বিশ্রাম না নেওয়ার প্রবণতা উত্তরাঞ্চলে বেশি। দক্ষিণাঞ্চলে নেই বললেই চলে। তাঁদের সমস্যা হলো সড়কের পাশে বাজার ও তিন চাকার যান। এ ছাড়া যাত্রীরা কম গতিতে বাস চালালে চালকদের গালমন্দ করেন। এতে চালকেরা মেজাজ হারিয়ে দ্রুতগতিতে বাস চালাতে গিয়ে দুর্ঘটনার কবলে পড়েন। বরিশালের পরিবহন খাত সংশ্লিষ্ট ব্যক্তিরা বলছেন, বরিশালের নথুল্লাবাদ বাস টার্মিনাল থেকে প্রতিদিন ঢাকা, বেনাপোল, খুলনাসহ বিভিন্ন রুটে ২৪০টির বেশি বাস চলাচল করে। অভ্যন্তরীণ ৬টি রুটে চলে আরও ১৮০টি বাস। অন্যদিকে দক্ষিণ-পশ্চিমাঞ্চলের ৬ জেলার মালিক সমিতির সমন্বয়ে গঠিত রূপাতলী বাস টার্মিনাল থেকে দক্ষিণাঞ্চলের ১৯টি রুটে চলে পাঁচ শতাধিক মিনিবাস। দুটি টার্মিনাল থেকে প্রতিদিন দুই লাখের বেশি যাত্রী যাতায়াত করেন। অথচ বাস চলাচলে প্রশাসনের তেমন নিয়ন্ত্রণ ও রূপরেখা নেই। ফলে পরিবহনমালিক-শ্রমিকদের খেয়ালখুশিমতো এসব বাস চলাচল করছে।চালকদের সঙ্গে কথা বলে জানা গেছে, পদ্মা সেতু চালুর পর বরিশাল থেকে ঢাকার দূরত্ব ১৬০ কিলোমিটার। একজন চালক দূরপাল্লাসহ গড়ে প্রতিদিন ২৫০ কিলোমিটার গাড়ি চালান। ঢাকা থেকে বরিশাল আসা-যাওয়ায় বাসপ্রতি ৮০০ থেকে ১ হাজার টাকা মজুরি পান। বরিশাল থেকে খুলনায় প্রতি ট্রিপে ৬০০ থেকে ৮০০, বরিশাল থেকে বেনাপোলে ৭০০ থেকে ৮০০ টাকা মজুরি পান তাঁরা। সরকারিভাবে সড়ক দুর্ঘটনায় হতাহতের হিসাব রাখা হলেও বেসরকারি প্রতিষ্ঠানের সঙ্গে তথ্যের ব্যাপক গরমিল আছে। বাংলাদেশ সড়ক পরিবহন কর্তৃপক্ষের (বিআরটিএ) বরিশাল বিভাগীয় কার্যালয়ের তথ্যমতে, গত বছর বরিশাল বিভাগের ৬ জেলায় ৬৯টি সড়ক দুর্ঘটনা ঘটে। এতে ৮৮ জন নিহত ও ২০৫ জন আহত হন। তবে সড়কের নিরাপত্তা নিয়ে কাজ করা প্রতিষ্ঠান নিরাপদ সড়ক চাই—নিসচার প্রতিবেদন বলছে, ২০২২ সালে বরিশাল বিভাগে ৩৮২টি দুর্ঘটনা ঘটেছে। এতে ৩৯৮ জন নিহত ও ৮৮৫ জন আহত হয়েছেন। আরও পড়ুনসড়কে বিশৃঙ্খলা ‘জিইয়ে রাখতে’ একজোট পরিবহনমালিক-শ্রমিক আরও পড়ুনঝালকাঠিতে বাসের চাপায় স্কুলছাত্রসহ নিহত ২ নিসচার প্রতিবেদনে সড়ক দুর্ঘটনার ১১১টি কারণ তুলে ধরা হয়েছে। এর মধ্যে চালকদের গতির প্রতিযোগিতা, দৈনিক চুক্তিতে গাড়ি চালানো, পথচারীদের সচেতনতার অভাব, ওভারটেকিং, দীর্ঘক্ষণ টানা গাড়ি চালানো, সড়ক-মহাসড়কে মোটরসাইকেল ও তিন চাকার গাড়ির আধিক্য, মহাসড়ক নির্মাণত্রুটি, রাস্তার পাশে হাটবাজার, অশিক্ষিত ও অদক্ষ চালক, রাজনৈতিক সদিচ্ছার অভাব, সড়ক পরিবহন আইন বাস্তবায়ন না হওয়া ইত্যাদি।তবে দুর্ঘটনার পেছনে চালকদেরই দায়ী করেছেন বিআরটিএর বরিশাল বিভাগীয় পরিচালক জিয়াউর রহমান। তিনি বলেন, দুর্ঘটনা রোধে বিআরটিএ থেকে চালকদের প্রশিক্ষণ দেওয়া হলেও বাস্তবে তাঁরা নিয়ম মেনে গাড়ি চালান না। আইন অনুযায়ী একজন চালকের ২৪ ঘণ্টায় ৮ ঘণ্টা গাড়ি চালানোর কথা। এর মধ্যে টানা ৫ ঘণ্টা গাড়ি চালানোর পর আধা ঘণ্টা বিশ্রাম নেওয়া বাধ্যতামূলক। কিন্তু চালকেরা এর তোয়াক্কা করছেন না। তিনি বলেন, ‘এ নিয়ে বাসমালিকদেরও আমরা সচেতন করেছি। কিন্তু মালিকদের চেয়ে চালকদের দায়ভার বেশি। কারণ, বাসটি তিনি চালান। যাত্রীদের নিরাপত্তা তাঁকেই নিশ্চিত করতে হবে।’",Prothom Alo,https://www.prothomalo.com/bangladesh/district/j81aw577dq
"মালিবাগে অরক্ষিত রেললাইন, বাসে ট্রেনের ধাক্কা","রাজধানীর রামপুরার দিক থেকে ছেড়ে আসা সোহাগ পরিবহনের একটি বাস গতকাল বুধবার রাত নয়টার দিকে মালিবাগ রেলক্রসিংয়ে প্রতিবন্ধক দণ্ড না থাকায় সরাসরি রেললাইনে উঠে পড়ে। এ সময় কমলাপুর থেকে ছেড়ে আসা পঞ্চগড় এক্সপ্রেস ট্রেনটি সোহাগ পরিবহনের বাসটিকে ঠেলে অন্তত ২০০ গজ দূরে নিয়ে যায়। বাসটিতে গাড়িচালক ও পরিবহনশ্রমিক ছাড়া কোনো যাত্রী ছিল না।পুলিশ বলেছে, বাসটি সামনে ও পেছনের অংশ চূর্ণবিচূর্ণ হয়ে গেলেও কেউ হতাহত হননি। সোহাগ পরিবহন রেললাইন থেকে সরিয়ে নেওয়ায় ব্যস্ত বাসটির একজন শ্রমিক রাতে প্রথম আলোকে বলেন, রেলক্রসিংয়ের গেটম্যান প্রতিবন্ধক দণ্ড না ফেলায় দ্রুতগতির বাসটি রেললাইনের ওপর উঠে যায়। বাসটিতে যাত্রী ছিল না। তাঁরা বাসটি গ্যারেজে রাখার জন্য নিয়ে যাচ্ছিলেন।  পুলিশের রমনা অঞ্চলের সহকারী কমিশনার (টহল) তরিকুল ইসলামও একই কথা বলেন। রাতে মালিবাগ রেলক্রসিংয়ে দেখা যায়, দুর্ঘটনাস্থল রেললাইনের ওপর হাজার হাজার উৎসুক মানুষের ভিড়। ঘটনাস্থলে উপস্থিত পুলিশ, র‍্যাব ও আনসার রেললাইন থেকে তাদের সরাতে হিমশিম খাচ্ছে। ট্রেনের সঙ্গে আটকে যাওয়া বাসটি রেললাইনের ওপর কাত হয়ে আছে। একপর্যায়ে সেটি ছাড়াতে চালক ট্রেনটি চালিয়ে কয়েক শ গজ পেছনের দিকে নিয়ে যান। রাত ১০টার দিকে বাসটি ছাড়াতে সক্ষম হয় ট্রেনটি। এরপর চালক দুমড়েমুচড়ে যাওয়া বাসটি চালিয়ে রেললাইন পার হয়ে রামপুরা দিকে চলে যান। পরে রাত ১০টা ৩৫ মিনিটের দিকে পঞ্চগড় এক্সপ্রেস ট্রেনটি পঞ্চগড়ের উদ্দেশে ছেড়ে যায়। তখন আরেকটি ট্রেন মালিবাগ রেললাইন পার হয়ে কমলাপুরে দিকে যাওয়ার জন্য অপেক্ষা করছিল। ঢাকা রেলওয়ে থানার ভারপ্রাপ্ত কর্মকর্তা (ওসি) ফেরদৌস আহমেদ বিশ্বাস প্রথম আলোকে বলেন, রাত ১০টা ৫০ মিনিট পর্যন্ত সারা দেশের সঙ্গে রাজধানীর ট্রেন চলাচল বন্ধ ছিল। এরপর ট্রেন চলাচল স্বাভাবিক হয়। তবে মালিবাগের গেটম্যানকে খুঁজে পাওয়া যায়নি।",Prothom Alo,https://www.prothomalo.com/bangladesh/capital/m4q13rnkk4
তদন্ত প্রতিবেদনে এক্সপ্রেসওয়েতে দুর্ঘটনার যেসব কারণ ওঠে এল,"পদ্মা সেতুর এক্সপ্রেসওয়েতে ১৯ জনের প্রাণহানির ঘটনায় গঠিত জেলা প্রশাসনের তদন্ত কমিটি প্রতিবেদন জমা দিয়েছে। প্রতিবেদনে দুর্ঘটনার জন্য প্রধান চারটি কারণ উল্লেখ করা হয়েছে। একই সঙ্গে ১৪টি সুপারিশ দিয়েছে তদন্ত কমিটি। আজ বুধবার সকালে জেলা প্রশাসক রহিমা খাতুনের কাছে এই প্রতিবেদন জমা দিয়েছেন তদন্ত কমিটির প্রধান অতিরিক্ত জেলা প্রশাসক পল্লব কুমার হাজরা। গত রোববার খুলনা থেকে ছেড়ে আসা ইমাদ পরিবহনের একটি বাস মাদারীপুরের শিবচরের কুতুবপুর এলাকায় পদ্মা সেতুর এক্সপ্রেসওয়ে থেকে খাদে পড়ে যায়। এই দুর্ঘটনায় এখন পর্যন্ত ১৯ জনের প্রাণহানি হয়েছে। তখন মাদারীপুর জেলা প্রশাসনের পক্ষ থেকে চার সদস্যের একটি তদন্ত কমিটি করা হয়। তদন্ত কমিটির আহ্বায়ক মাদারীপুরের অতিরিক্ত জেলা প্রশাসক (এডিএম) পল্লব কুমার হাজরা এবং কমিটির সদস্যরা হলেন মাদারীপুর অতিরিক্ত পুলিশ সুপার (ট্রাফিক) মনিরুজ্জামান ফকির, বাংলাদেশ প্রকৌশল বিশ্ববিদ্যালয়ের (বুয়েট) সহকারী অধ্যাপক শাহনেওয়াজ হাসানাত-ই-রাব্বি ও মাদারীপুর বিআরটিএর সহকারী পরিচালক মোহাম্মদ নুরুল হোসেন। আরও পড়ুনপুলিশকে ‘খুশি করে’ এক্সপ্রেসওয়েতে চলছে অবৈধ বাস তদন্ত কমিটি প্রতিবেদনে দুর্ঘটনার কারণ হিসেবে উল্লেখ করেছে, এক্সপ্রেসওয়েতে বাসটি চলার সময় বেশি গতি ছিল। চালকের পেশাদার লাইসেন্স থাকলেও ভারী যান চালানোর লাইসেন্স ছিল না। এর সঙ্গে চালকের পেশাদারি দক্ষতার ঘাটতি ও বৃষ্টিবিঘ্নিত পরিবেশে চালকের মুহূর্তের অসচেতনতায় পিচ্ছিল রাস্তায় বাসটি নিয়ন্ত্রণ হারিয়ে দুর্ঘটনার কবলে পড়ে।দুর্ঘটনাস্থল পরিদর্শন করে প্রত্যক্ষদর্শী ও আহত ব্যক্তিদের সঙ্গে কথা বলে তদন্ত কমিটি এমন তথ্য পেয়েছে বলে নিশ্চিত করেছেন অতিরিক্ত জেলা প্রশাসক পল্লব কুমার হাজরা। এত প্রাণহানির কারণ হিসেবে তদন্ত কমিটি বলেছে, এক্সপ্রেসওয়ের উভয় পাশে গার্ড রেইল না থাকায় বাসটি বিনা বাধায় রাস্তার পাশে পড়ে যায়। ফলে মৃত্যুর সংখ্যা বেড়ে যায়। এক্সপ্রেসওয়েতে একমুখী রাস্তায় দুই লেন অপ্রতুল। দুই লেনের অতিরিক্ত লেন না থাকায় ভিন্ন গতির যানবাহন প্রতিবন্ধকতার শিকার হয়, যা গাড়ি চালনায় বিঘ্ন ঘটনায়। বাসটির নিবন্ধন নিয়েও প্রতিবেদনে তথ্য আছে। সেখানে বলা হয়েছে, দুর্ঘটনাকবলিত বাসটির নিবন্ধন সাময়িক স্থগিত রাখার পরও ফিটনেস মেয়াদোত্তীর্ণ থাকায় তা এক্সপ্রেসওয়েতে চলাচলের উপযোগী ছিল না। অনুপযোগী বাসটি মহাসড়কে চলানোয় আইন লঙ্ঘিত হয়েছে। আরও পড়ুন‘এক্সপ্রেসওয়েতে এত বড় দুর্ঘটনা আগে কেউ দেখেনি’ এক্সপ্রেসওয়েতে দুর্ঘটনা রোধে ১৪টি সুপারিশ করেছে তদন্ত কমিটি। এগুলোর মধ্যে উল্লেখযোগ্য হলো চালকের লাইসেন্স ও গাড়ির বৈধ কাগজপত্র নিয়ে মহাসড়কে গাড়ি চালানো; এক্সপ্রেসওয়েতে চলাচলকারী দ্রুতগতির গাড়ির যাত্রীদের সিটবেল্ট পরা; গাড়ির ইন্টেরিয়র নরম বস্তু দিয়ে তৈরি করা; এক্সপ্রেসওয়ের উভয় পাশে গার্ড রেইল স্থাপন নিশ্চিত করা; ভবিষ্যতে নির্মিতব্য এক্সপ্রেসওয়েতে একমুখী রাস্তায় কমপক্ষে তিন লেনের ব্যবস্থা রাখা ও উভয় মুখে কমপক্ষে ছয় লেনের ব্যবস্থা করা, মহাসড়কে চলাচলকারী গাড়ির সব হালনাগাদ তথ্য একটি সমন্বিত ডেটাবেজে রেখে সংশ্লিষ্ট সরকারি দপ্তরের প্রবেশাধিকার নিশ্চিত করা; দিনের নির্দিষ্ট সময়ে, বিশেষ করে রাতে, ভোরে ও দুর্যোগপূর্ণ আবহাওয়ায় গাড়ির গতিসীমা অপেক্ষাকৃত কমিয়ে গাড়ির চলাচল নিয়ন্ত্রণ করা ইত্যাদি। আরও পড়ুনএক্সপ্রেসওয়েতে দুর্ঘটনায় জেলা প্রশাসনের তদন্ত কমিটি",Prothom Alo,https://www.prothomalo.com/bangladesh/district/gk19nmunyx
বগুড়ায় ট্রাক-অটোরিকশার মুখোমুখি সংঘর্ষে চালকসহ নিহত ২,"বগুড়ায় ট্রাকের সঙ্গে সিএনজিচালিত অটোরিকশার মুখোমুখি সংঘর্ষে অটোরিকশাচালকসহ দুজন নিহত হয়েছেন। আহত হয়েছেন আরও তিনজন। আজ বুধবার সকাল সাড়ে ১০টার দিকে নওগাঁ-বগুড়া আঞ্চলিক মহাসড়কের সদর উপজেলার এরুলিয়া এলাকায় এ দুর্ঘটনা ঘটে।বগুড়ার শহীদ জিয়াউর রহমান মেডিকেল কলেজ হাসপাতালে চিকিৎসাধীন অবস্থায় দুপুর ১২টার দিকে অটোরিকশাচালক লিটন মিয়া (৪৫) ও বেলা ১টার দিকে যাত্রী জাকারিয়া (১৭) মারা যান। লিটন মিয়ার বাড়ি বগুড়ার কাহালু উপজেলার মুরইল গ্রামে আর জাকারিয়ার বাড়ি একই উপজেলার দুর্গাহাটা গ্রামে।পুলিশ ও প্রত্যক্ষদর্শী সূত্রে জানা যায়, আজ সকালে নওগাঁর দিক থেকে একটি ট্রাক বগুড়া শহরের দিকে আসছিল। অন্যদিকে বগুড়া থেকে দুপচাঁচিয়ার দিকে যাচ্ছিল যাত্রীবাহী একটি অটোরিকশা। সদরের এরুলিয়া এলাকায় পৌঁছার পর ট্রাকের সঙ্গে অটোরিকশার মুখোমুখি সংঘর্ষ হয়। এ সময় অটোরিকশাচালকসহ আহত পাঁচজনকে উদ্ধার করে শহীদ জিয়াউর রহমান মেডিকেল কলেজ হাসপাতালে ভর্তি করা হয়। শহীদ জিয়াউর রহমান মেডিকেল কলেজ হাসপাতালের সহকারী পরিচালক জাকারিয়া রানা বলেন, দুর্ঘটনায় আহত পাঁচজনকে হাসপাতালে ভর্তির কিছুক্ষণ পর চিকিৎসাধীন অবস্থায় প্রথমে চালক লিটন মিয়া মারা যান। এর ঘণ্টাখানেক পর মারা যান জাকারিয়া। আহত অন্য তিনজন বর্তমানে চিকিৎসাধীন। তাঁদের অবস্থা এখনো শঙ্কামুক্ত নয়।বগুড়া সদর থানার উপপরিদর্শক (এসআই) আবু জাফর বলেন, ট্রাকচালক ও সহকারীকে আটক করা সম্ভব হয়নি। দুর্ঘটনাকবলিত অটোরিকশা জব্দ করা হয়েছে।",Prothom Alo,https://www.prothomalo.com/bangladesh/district/0rprjjd550
"বান্দরবানে সড়ক দুর্ঘটনা
নিবন্ধন ছাড়া চলছিল ২০ বছরের বেশি পুরোনো ট্রাক দুটি","বান্দরবানের রুমা উপজেলার দুর্গম বগালেক সড়কে দুর্ঘটনাকবলিত দুটি ট্রাকের একটিরও নিবন্ধন নেই। এগুলো মূলত নিলামে কেনা কমপক্ষে ২০ বছরের বেশি পুরোনো গাড়ি। দুই চালকের লাইসেন্সও আছে কি নেই, তা-ও নিশ্চিত করা যায়নি। পাহাড়ে এ রকম লক্কড়ঝক্কড় পুরোনো ট্রাক ও চান্দের গাড়িতেই চলে বেশির ভাগ যাত্রী ও পণ্য পরিবহন। ‘দুর্গম এলাকা, কিছু করার নেই’—এই বলে দায় এড়ায় প্রশাসন, বাংলাদেশ সড়ক পরিবহন কর্তৃপক্ষ (বিআরটিএ) ও স্থানীয় পুলিশ।পরিবহনমালিক ও স্থানীয় সূত্রে জানা গেছে, বান্দরবানে চলাচল করা দুই-তৃতীয়াংশ গাড়ির নিবন্ধন নেই। অনিবন্ধিত পিকআপ, মাহেন্দ্র, ট্রাক, চান্দের গাড়িযোগে প্রতিদিন রুমা, থানচি রোয়াংছড়িসহ বিভিন্ন এলাকায় যাতায়াত করছেন স্থানীয় লোকজন এবং পর্যটক। এ ছাড়া পণ্য পরিবহনেও ব্যবহৃত হচ্ছে এসব অবৈধ ট্রাক-পিকআপ। প্রশাসন এসব যান চলাচলের বিষয়টি অবগত।জানতে চাইলে বান্দরবানের জেলা প্রশাসক ইয়াছমিন পারভীন তিবরীজি প্রথম আলোকে বলেন, দুর্গম এলাকায় গণপরিবহন না থাকার সুযোগে কিছু অনিবন্ধিত গাড়ি চলে। বাস-অটোরিকশা সেখানে যেতে পারে না। তাই এসব গাড়ির বিকল্পও নেই।  গত সোমবার বিকেলে রুমা-বগালেক সড়কে দুর্ঘটনাকবলিত ট্রাক দুটি মাঝারি আকারের। দুই ট্রাকই যাত্রী ও পণ্য পরিবহন করে। ঘটনার দিন দুটি ট্রাক বাগলেক থেকে ১৪ কিলোমিটার দূরত্বের রুমা বাজারে যাচ্ছিল। একটি ট্রাক ছিল খালি, অপরটিতে যাত্রী ছিল অন্তত ২২ জন। যাত্রীদের বেশির ভাগ ছিলেন নারী। তাঁরা রুমা বাজারে যাচ্ছিলেন দুস্থ মহিলা উন্নয়ন (ভিজিডি) কর্মসূচির টাকা তুলতে। বাগালেক থেকে এক কিলোমিটার দূরত্বে এলে ঢালু রাস্তা থেকে নামার সময় খালি ট্রাকটি ধাক্কা দেয় সামনের যাত্রীবাহী ট্রাকটিকে। ফলে ট্রাকটি প্রায় ৪০ ফুট নিচের খাদে পড়ে যায়। এতে পাঁচ নারীসহ ছয়জন নিহত হন। এ ছাড়া আহত ১৬ জনের মধ্যে ১০ জনকে চট্টগ্রাম মেডিকেল কলেজ হাসপাতালে ভর্তি করা হয়েছে। বাকিরা বান্দরবানে চিকিৎসা নিয়েছেন। এ ঘটনায় গতকাল মঙ্গলবার অতিরিক্ত জেলা ম্যাজিস্ট্রেট উম্মে কুলসুমকে প্রধান করে চার সদস্যের একটি তদন্ত কমিটি করা হয়েছে। বিআরটিএ সূত্র জানায়, এ ধরনের গাড়িগুলো নিবন্ধনবিহীন। এগুলোর নম্বর প্লেটও ভুয়া। নিবন্ধন থাকলে ফিটনেসের বিষয় আসত। মূলত ফিটনেস চলে যাওয়া পুরোনো গাড়ি নিলামে যখন বিক্রি হয়, তখন এসব গাড়ি কিনে নেন একধরনের ব্যবসায়ী। পরে কিছুটা কাজ করে সেগুলো চলাচলের উপযোগী করে লট নম্বর দিয়ে রাস্তায় নামান। জেলা মহিলাবিষয়ক অধিদপ্তরের উপপরিচালক আতিয়া চৌধুরী বলেন, দুর্ঘটনায় শিকার নারীরা সবাই হতদরিদ্র ও দুর্গম এলাকার। পরিস্থিতির কারণে তাঁরা এত দিন ভিজিডি কর্মসূচির জমানো টাকা নিতে পারেননি। তাঁরা চার থেকে সাড়ে চার হাজার টাকা পাবেন।রুমায় দুর্ঘটনাকবলিত ট্রাক দুটির একটির নম্বর প্লেটে লেখা লট-৬৪ এবং আরেকটির নম্বর প্লেটে লেখা ঢাকা ল-২৬১। থানচি, রুমা, রোয়াংছড়ি, লামা, আলীকদমসহ বিভিন্ন এলাকায় এ ধরনের গাড়ির বিচরণ রয়েছে। দুর্ঘটনার পর থেকে গাড়ি দুটির চালক পলাতক রয়েছেন, যার কারণে গাড়ির মালিক সম্পর্কেও কিছু জানতে পারেনি বিআরটিএ কিংবা পুলিশ। এ ছাড়া চালকের লাইসেন্স ছিল কি না, তা-ও নিশ্চিত নয়। বিআরটিএর বান্দরবানের সহকারী পরিচালক মো. আনোয়ার হোসেন গতকাল দুপুরে প্রথম আলোকে বলেন, ‘গাড়ি দুটির নিবন্ধন নেই। এ ধরনের গাড়ি মাঝেমধ্যে ওই এলাকায় চলে। অন্য যানবাহন না থাকার সুযোগে এগুলো চলে। এখনো দুর্ঘটনাস্থলে যেতে পারিনি। গেলে বিস্তারিত জানা যাবে।’গতকাল একই ধরনের কয়েকটি গাড়ি চলতে দেখা গেছে বান্দরবান শহরেও। ঢাকা-লট-১০২ নম্বর প্লেটের একটি ট্রাক প্রধান সড়ক ধরে চলে যেতে দেখা গেছে। ট্রাকটির ইঞ্জিনের ঢাকনাও নেই। একইভাবে নির্বাচন কার্যালয়ের সামনে থেকে দুটি চান্দের গাড়িকে যাত্রী তুলতে দেখা গেছে দুপুরে। তাদের একটির নম্বর প্লেটে রয়েছে ঢাকা-গ-৬০৩। অপরটির কোনো নম্বর প্লেটও নেই। বিআরটিএ সূত্র জানায়, এ ধরনের গাড়িগুলো নিবন্ধনবিহীন। এগুলোর নম্বর প্লেটও ভুয়া। নিবন্ধন থাকলে ফিটনেসের বিষয় আসত। মূলত ফিটনেস চলে যাওয়া পুরোনো গাড়ি নিলামে যখন বিক্রি হয়, তখন এসব গাড়ি কিনে নেন একধরনের ব্যবসায়ী। পরে কিছুটা কাজ করে সেগুলো চলাচলের উপযোগী করে লট নম্বর দিয়ে রাস্তায় নামান।রুমা থানার ভারপ্রাপ্ত কর্মকর্তা মো. আলমগীর হোসেন প্রথম আলোকে বলেন, দুর্গম এলাকায় অন্য কোনো যানবাহন না থাকার সুযোগে এসব গাড়ি চলে। লোকজন পরিবহন করে থাকে। কিছু করার নেই। দুর্ঘটনাকবলিত গাড়ি দুটির মালিক ও চালকের লাইসেন্স সম্পর্কে কিছু এখনো জানা যায়নি। বান্দরবান বিআরটিএ সূত্র জানায়, বান্দরবানে চলাচল করা মাত্র ৯টি ট্রাকের নিবন্ধন করা রয়েছে। তবে কিছু ট্রাক বাইরের নিবন্ধিত থাকতে পারে। কিন্তু নিবন্ধনের বাইরে এ রকম নিলামের গাড়ি শত শত চলাচল করছে বলে পরিবহন সমিতির সঙ্গে কথা বলে জানা গেছে। তিন চাকার মাহেন্দ্র টেম্পো নিবন্ধিত রয়েছে ৭০টি। অথচ এ ধরনের প্রায় ৫০০ গাড়ি চলছে। এগুলো প্রতিদিন পর্যটক নিয়ে থানচিসহ বিভিন্ন স্থানে যায়। এ ছাড়া তিন চাকার সিএনজিচালিত অটোরিকশা নিবন্ধিত রয়েছে ২৭২টি। পুরো বান্দরবানে এ ধরনের অটোরিকশার সংখ্যা হাজারের কম নয়। এদিকে বাস নিবন্ধিত রয়েছে দুটি। নিবন্ধিত পিকআপের সংখ্যা ১৯। অবশ্য বেশির ভাগ বাস ও পিকআপ চট্টগ্রাম থেকে নিবন্ধিত হয়ে আসে বলে বিআরটিএ জানায়। স্থানীয় জনপ্রতিনিধি ও পরিবহনমালিকদের সঙ্গে কথা বলে জানা গেছে, নিয়মিত অভিযান হয় না বলে এ ধরনের লক্কড়ঝক্কড় মার্কা গাড়ি চলাচল করছে।এ ব্যাপারে বিআরটিএর মোটরযান পরিদর্শক মামুনুর রশীদ বলেন, ‘বান্দরবান অনেক বড় এলাকা। পরিদর্শক আমি একজন। জনবলসংকট আছে। তবু আমরা নিয়মিত অভিযান করি।’এ বিষয়ে পরিবহন বিশেষজ্ঞ ও স্থপতি সুভাষ বড়ুয়া বলেন, ফিটনেসবিহীন ও অনিবন্ধিত গাড়ি কোনোভাবেই চলা উচিত নয়। পাহাড়ে তো নয়ই। তা ছাড়া চালকের লাইসেন্স নিশ্চিত করতে হবে। এই বিষয়গুলো বান্দরবানের প্রশাসন নিশ্চিত না করলে দুর্ঘটনা রোধ করা সম্ভব হবে না।",Prothom Alo,https://www.prothomalo.com/bangladesh/vgy5u902rr
"সড়ক সামলাতে পারছেন না ওবায়দুল কাদের, মন্ত্রণালয়েও কম যান","দেশে আরেকটি বড় সড়ক দুর্ঘটনা ঘটল। মৃত্যু হলো ১৯ জনের। এরপর জানা গেল, দুর্ঘটনায় পড়া বাসটির চালক সর্বশেষ ৪৮ ঘণ্টার মধ্যে ৩০ ঘণ্টার বেশি বাস চালিয়ে ক্লান্ত ছিলেন। বাসটি চালানোর অনুমোদন ছিল না, ফিটনেস সনদের মেয়াদও পেরিয়ে গেছে।দুর্ঘটনাটি ঘটে গত রোববার মাদারীপুরের শিবচরে বঙ্গবন্ধু শেখ মুজিবুর রহমান এক্সপ্রেসওয়েতে। এর আগে গত বছরের ফেব্রুয়ারিতে কক্সবাজারের চকরিয়ায় পিকআপচাপায় একসঙ্গে ছয় ভাই নিহত হওয়ার পর বেরিয়ে আসে যে পিকআপটির অনুমোদনসংক্রান্ত হালনাগাদ কোনো কাগজপত্র ছিল না। চালকেরও লাইসেন্স ছিল না।এভাবে দেশে সড়ক দুর্ঘটনা ঘটার পর বেশির ভাগ ক্ষেত্রে দেখা যায়, হয় সংশ্লিষ্ট বাহনের চলাচলের অনুমোদন বা রুট পারমিট নেই, নয়তো ফিটনেস সনদ নেই। অনেক ক্ষেত্রে দেখা যায় চালকের ড্রাইভিং লাইসেন্স নেই। সংশ্লিষ্ট ব্যক্তিরা বলছেন, সড়কে এই নৈরাজ্য চলছে বহু বছর ধরে। সড়ক পরিবহন ও সেতু মন্ত্রণালয় নৈরাজ্য দূর করার ক্ষেত্রে কার্যকর পদক্ষেপ নিতে পারছে না। মন্ত্রণালয়টি শুধু এ ক্ষেত্রেই নয়, বাস ও অটোরিকশায় নির্ধারিত ভাড়া কার্যকর করা, অধীন সংস্থা বাংলাদেশ সড়ক পরিবহন কর্তৃপক্ষের (বিআরটিএ) সেবা সহজ করা ও দুর্নীতি কমানো, সড়কের মান উন্নত করা এবং সময়মতো ও নির্ধারিত ব্যয়ে প্রকল্প বাস্তবায়ন করা—এসব ক্ষেত্রেও কোনো পরিবর্তন আনতে পারেনি। অবস্থা এমন দাঁড়িয়েছে যে দেশে ভাড়া নিয়ে বচসার কারণে যাত্রীকে মার খেতে হচ্ছে, বাসচাপায় মরতে হচ্ছে। সড়ক পরিবহন ও সেতু মন্ত্রণালয়ে ২০১১ সালের ৫ ডিসেম্বর থেকে মন্ত্রীর দায়িত্বে রয়েছেন ওবায়দুল কাদের। দায়িত্ব নিয়ে শুরুর দিকে তিনি মাঠেঘাটে, সড়কে দৌড়াতেন। অনিয়মের বিরুদ্ধে কথা বলতেন। প্রকাশ্যে কর্মকর্তাদের ধমকও দিতেন। ‘মাসুদ ভালো হয়ে যাও’—তাঁর এই বক্তব্য তো সবার মুখে মুখে।মন্ত্রীর এই তৎপরতা মানুষের মনে আশা জাগিয়েছিল। যাত্রীরা ভেবেছিলেন, এবার বুঝি পরিবর্তন আসবে। অবশ্য মন্ত্রী হিসেবে ওবায়দুল কাদেরের মেয়াদ ১১ বছর পার হওয়ার পর দেখা যাচ্ছে, সড়কে শৃঙ্খলা আসেনি, বরং মৃত্যু বেড়েছে। ওবায়দুল কাদের মন্ত্রী থাকা অবস্থায়ই পদ্মা সেতু হয়েছে এবং মেট্রোরেলের মতো কয়েকটি বড় প্রকল্পের কাজ এগিয়েছে। তবে এসব কাজ সরকারের অগ্রাধিকার বা ফাস্ট ট্র্যাক প্রকল্পের আওতাধীন। বাস্তবায়নে তদারকি করছে প্রধানমন্ত্রীর কার্যালয়ও। শুধু সড়ক মন্ত্রণালয়ের ভূমিকা যেসব প্রকল্পে, সেগুলোর মেয়াদ ও ব্যয় বারবার বাড়ানো হচ্ছে। এ ক্ষেত্রে উদাহরণ বাস র‍্যাপিড ট্রানজিট প্রকল্পটি (বিআরটি)। হজরত শাহজালাল আন্তর্জাতিক বিমানবন্দর থেকে গাজীপুরের জয়দেবপুর পর্যন্ত সাড়ে ২০ কিলোমিটার পথে বিশেষ বাস চালুর লক্ষ্যে এই প্রকল্প নেওয়া হয় ২০১২ সালে। ২০১৬ সালে বিআরটি চালুর কথা ছিল। এখনো শেষ হয়নি। প্রকল্পটির ব্যয় ধরা হয়েছিল ২ হাজার ৪০ কোটি টাকা। তা বেড়ে দাঁড়িয়েছে ৪ হাজার ২৬৮ কোটি টাকা। অব্যবস্থাপনার কারণে বিআরটি প্রকল্প এক দশকের বেশি সময় ধরে মানুষকে ভোগাচ্ছে। সঙ্গে দুই দফা গার্ডার দুর্ঘটনায় প্রাণ হারিয়েছেন সাতজন। চাঁদেরও কলঙ্ক আছে, এর জন্য কি চাঁদের উজ্জ্বলতা হারিয়ে গেছে? কাজ করতে গেলে কিছু ব্যর্থতা তো থাকবেই।ওবায়দুল কাদের, মন্ত্রী, সড়ক পরিবহন ও সেতু মন্ত্রণালয় স্বাধীনতার পর থেকে দেশে যোগাযোগ বা পরিবহন মন্ত্রণালয়ের মন্ত্রী হিসেবে দায়িত্ব পালন করেছেন ২৫ জন। এঁদের কেউ সাত বছরের বেশি দায়িত্বে ছিলেন না। একমাত্র বর্তমান সড়ক পরিবহন ও সেতুমন্ত্রী ওবায়দুল কাদের দায়িত্ব পালন করেছেন টানা এক দশকের বেশি সময় ধরে। তিনি তিন মেয়াদ ধরে ক্ষমতাসীন দল আওয়ামী লীগের সাধারণ সম্পাদক। সংশ্লিষ্ট ব্যক্তিরা বলছেন, মন্ত্রী হিসেবে নিজের কাজ করতে যে রাজনৈতিক ক্ষমতা দরকার, সেটা ওবায়দুল কাদেরের রয়েছে। কিন্তু কাজ হয়নি। যেকোনো মন্ত্রণালয়ের প্রধান ব্যক্তি মন্ত্রী। সচিব প্রশাসনিক প্রধান। মন্ত্রণালয় কোনো কাজে সফল না হলে দায় রাজনৈতিক নেতৃত্বের ওপরই বর্তায় বলে মনে করেন জনপ্রশাসন বিশেষজ্ঞরা।  সড়ক পরিবহন মন্ত্রণালয়ের সভাকক্ষে ৮ মার্চ এক সংবাদ সম্মেলনে সড়কমন্ত্রীর কাছে এই প্রতিবেদকের পক্ষ থেকে জানতে চাওয়া হয়, তিনি মন্ত্রণালয়ের দায়িত্ব নিয়ে সড়কে শৃঙ্খলা আনা, দুর্ঘটনা কমানো ও যানজট নিরসনকে অগ্রাধিকার দিয়েছিলেন। সে অবস্থার পরিবর্তন না হওয়ার বিষয়টিকে তিনি কীভাবে দেখেন। জবাবে তিনি বলেন, ‘কর্মে, কর্তব্য পালনে একজন মানুষ কখনোই পারফেক্ট (পরিপূর্ণ) নয়। চাঁদেরও কলঙ্ক আছে, এর জন্য কি চাঁদের উজ্জ্বলতা হারিয়ে গেছে? কাজ করতে গেলে কিছু ব্যর্থতা তো থাকবেই। সফলতার মধ্যে ব্যর্থতা আছে, শতভাগ সফলতা সম্ভব না।’ ২০১৬ সালে আওয়ামী লীগের সাধারণ সম্পাদক হওয়ার পর থেকেই তিনি নিজের দপ্তরে যাওয়া কমিয়ে দিয়েছেন। এখন তিনি সপ্তাহে এক দিন, কখনো কখনো মাসে দু-চারবার নিজ দপ্তরে যান। তা–ও সংবাদ সম্মেলন, বড় কোনো সভা কিংবা বিদেশি কূটনীতিকদের সাক্ষাতের অনুষ্ঠান থাকলে। অবশ্য অনেকে মনে করেন, সড়কে শৃঙ্খলা মানুষের জীবন-মরণের প্রশ্ন। এখানে ঘাটতি গ্রহণযোগ্য নয়। আর নিরাপদ সড়ক আওয়ামী লীগের নির্বাচনী ইশতেহারেও ছিল। ২০১৮ সালে দলের ইশতেহারে বলা হয়, নিরাপদ সড়কের জন্য লাইসেন্সবিহীন চালকের বিরুদ্ধে কঠোর ব্যবস্থা গ্রহণ, ট্রাফিক–ব্যবস্থাকে আধুনিক করা, ফিটনেসবিহীন গাড়িকে পারমিট (অনুমোদন) না দেওয়া, চালকদের লাইসেন্স দিতে যথাযথ নিয়ম অনুসরণ এবং সড়ক আইন, ২০১৮ প্রয়োগের মাধ্যমে দুর্ঘটনা ন্যূনতম পর্যায়ে নামিয়ে আনতে সর্বাত্মক পদক্ষেপ নেওয়া হবে। ইশতেহারের এই অঙ্গীকার পূরণ করতে পারছেন না দলের সাধারণ সম্পাদকই। সড়ক পরিবহন ও মহাসড়ক বিভাগের ওয়েবসাইটে কৌশলগত উদ্দেশ্য হিসেবে বলা হয়েছে, মহাসড়ক নেটওয়ার্কের উন্নয়ন, সম্প্রসারণ ও রক্ষণাবেক্ষণ নিশ্চিত করা, দ্রুতগতিসম্পন্ন গণপরিবহনব্যবস্থা প্রবর্তন ও সম্প্রসারণ, সড়ক নিরাপত্তা জোরদার করা, সরকারি পরিবহনসেবা সম্প্রসারণ, সড়ক বিভাগের প্রাতিষ্ঠানিক সক্ষমতা বাড়ানো, মোটরযান–ব্যবস্থায় আধুনিকায়ন এবং সংস্কার ও সুশাসনমূলক কার্যক্রমের বাস্তবায়ন জোরদার করা।সংশ্লিষ্ট ব্যক্তিরা বলছেন, মন্ত্রণালয়ের যেসব কাজ উন্নয়নের, অর্থাৎ কেনাকাটা, দরপত্র ও ঠিকাদারকে কাজ দেওয়ার বিষয় আছে, সেখানে নজর বেশি। যেসব কাজ ব্যবস্থাপনা উন্নত করা, দুর্নীতি দূর করা ও সুশাসন প্রতিষ্ঠার সঙ্গে সংশ্লিষ্ট, সেখানে ব্যাপক ঘাটতি। মন্ত্রী হিসেবে দায়িত্ব নেওয়ার পর ওবায়দুল কাদের মাঝেমধ্যেই ভ্রাম্যমাণ আদালতের কার্যক্রম পরিদর্শনে যেতেন। ২০১২ সালে সড়ক পরিবহন মন্ত্রণালয়ের বার্ষিক প্রতিবেদনে উল্লেখ করা হয়, ওই বছর মন্ত্রী দেশের ৫৯টি জেলা ও ২১০ উপজেলার সড়ক একাধিকবার পরিদর্শন করেছেন। তিনি সে সময় কখনো কখনো নিজেই যাত্রী সেজে বাসে উঠে বাড়তি ভাড়া আদায় হচ্ছে কি না, তা যাচাই করতেন। বাসের ফিটনেস সনদ আছে কি না তা যাচাই করতেও দেখা গেছে তাঁকে। এখন আর তার সেই দৌড়ঝাঁপ দেখা যায় না। সড়ক পরিবহন মন্ত্রণালয় সূত্র জানিয়েছে, ওবায়দুল কাদের মন্ত্রণালয়েই কম যাচ্ছেন। সেটা শুধু সাম্প্রতিক প্রবণতা নয়, ২০১৬ সালে আওয়ামী লীগের সাধারণ সম্পাদক হওয়ার পর থেকেই তিনি নিজের দপ্তরে যাওয়া কমিয়ে দিয়েছেন। এখন তিনি সপ্তাহে এক দিন, কখনো কখনো মাসে দু-চারবার নিজ দপ্তরে যান। তা–ও সংবাদ সম্মেলন, বড় কোনো সভা কিংবা বিদেশি কূটনীতিকদের সাক্ষাতের অনুষ্ঠান থাকলে। মন্ত্রণালয়ের কর্মকর্তারা জানান, মন্ত্রী এলেও এখন খুব কম সময় থাকেন। মন্ত্রণালয়ের বা বিভাগের নথি সই করাতে অনেক সময় ব্যক্তিগত কর্মকর্তারা তাঁর বাসায় যান। অথবা সুবিধামতো জায়গায় নিয়ে গিয়ে সই করান। সম্প্রতি মেট্রোরেল চালু হলেও রাজধানী ঢাকা ও চট্টগ্রামের গণপরিবহন বলতে বোঝায় বাস, সিএনজিচালিত অটোরিকশা ও ট্যাক্সিক্যাবকে। এই দুই নগরের বেশির ভাগ বাস-মিনিবাস জীর্ণ ও লক্কড়ঝক্কড়। বাসের চিটচিটে ও নোংরা আসনে বসে হেলান দিলে যাত্রীর পোশাক নোংরা হয়ে যায়। বাসে পরিবহনমালিকেরা ইচ্ছেমতো আসন বসিয়েছেন, গাদাগাদি করে যাত্রী নেওয়া হচ্ছে, ‘সিটিং’ সার্ভিসের নামে বাড়তি ভাড়া নেওয়া হচ্ছে—মন্ত্রণালয় এসব নিয়ন্ত্রণ করতে পারছে না।২০০৩ সালে ঢাকা ও চট্টগ্রামে সিএনজিচালিত অটোরিকশা চালু হয়, যা কোনো দিনই নির্ধারিত ভাড়া মানেনি। নগরে ট্যাক্সিক্যাব সেবা এখন নেই বললেই চলে। রয়েছে শরিকি যাত্রা বা রাইড শেয়ারিং। সেখানে ভাড়ার ওপর সরকারি নিয়ন্ত্রণ নেই।গণপরিবহনের এই দশার কারণে নগরের মানুষের বিকল্প বাহন হয়ে দাঁড়িয়েছে রিকশা, হিউম্যান হলার ও টেম্পো। আর এই বাহনগুলোর ভাড়ার কোনো নীতিমালা বা কর্তৃপক্ষই নেই। ফলে তারাও সংকটের ইচ্ছেমতো সুযোগ নিচ্ছে।  রাজধানীর তেজগাঁওয়ের একটি বেসরকারি প্রতিষ্ঠানের কর্মী ফারিহা রহমান প্রথম আলোকে বলেন, ‘সকালবেলা ঢাকায় নারীদের পক্ষে কোনো বাসে ওঠার উপায় থাকে না। অটোরিকশা ভাড়া চায় দ্বিগুণ। শুধু অফিসে যাতায়াতে আমার মাসে ১৫ হাজার টাকার বেশি ব্যয় হয়।’ তিনি বলেন, সুশৃঙ্খল একটি বাসসেবা চালু বা অটোরিকশায় ভাড়ার নৈরাজ্য দূর করার দায়িত্ব যাঁদের, তাঁরা তো সরকারি গাড়িতে চড়েন। নৈরাজ্য দূর করার ঠেকা তো তাঁদের নেই। সড়কে শৃঙ্খলা নিশ্চিত করা এবং সড়ক দুর্ঘটনা কমাতে সরকারের দুটি সর্বোচ্চ নীতিনির্ধারণী ফোরাম হলো জাতীয় সড়ক নিরাপত্তা কাউন্সিল ও জাতীয় সড়ক নিরাপত্তা উপদেষ্টা পরিষদ। এই দুটিরই প্রধান পদাধিকার বলে সড়ক পরিবহনমন্ত্রী ওবায়দুল কাদের। কমিটি সময়-সময় বৈঠক করে, সিদ্ধান্ত নেয়। কিন্তু নগরে যানজট, সড়ক-মহাসড়কে বিশৃঙ্খলা কিংবা দুর্ঘটনায় প্রাণহানি—কোনোটাই কমে না।২০১৮ সালে শিক্ষার্থীরা নিরাপদ সড়কের দাবিতে মাঠে নামলে সরকার তৎপর হয়ে ওঠে। সড়ক পরিবহনমন্ত্রী শৃঙ্খলা ফেরাতে সুপারিশ তৈরির দায়িত্ব দেন পরিবহন খাতের শ্রমিকদের শীর্ষনেতা ও আওয়ামী লীগের সভাপতিমণ্ডলীর সদস্য শাজাহান খানকে। তাঁর নেতৃত্বে ২২ সদস্যের একটি কমিটি ২০১৯ সালের সেপ্টেম্বরে ১১১ দফা সুপারিশ জমা দেয়। সড়কমন্ত্রী এই ১১১ দফা বাস্তবায়নের দায়িত্ব দেন স্বরাষ্ট্রমন্ত্রী আসাদুজ্জামান খান কামালের নেতৃত্বে একটি টাস্কফোর্সকে। সড়কমন্ত্রী নিজে না নিয়ে দায়িত্ব অন্যদের ওপর দেওয়ার পর সুফল তেমন একটা পাওয়া যায়নি। সড়ক আইন এখনো পুরোপুরি কার্যকর হয়নি। ২০১৮ সালে পরিবহন মালিক-শ্রমিক সংগঠনের ধর্মঘট ও চাপের মুখে সড়ক আইন পর্যালোচনার জন্য স্বরাষ্ট্রমন্ত্রী, আইনমন্ত্রী ও রেলমন্ত্রীকে দায়িত্ব দেন ওবায়দুল কাদের। পরে তাঁরা আইনের সংশোধনী প্রস্তাব তৈরি করেন। গত বছর সংশোধনী জমা হলেও এখনো এর সুরাহা হয়নি।ঢাকার গণপরিবহনে বিশৃঙ্খলা দূর করতে ২০০৫ সালে করা ২০ বছরের পরিবহন পরিকল্পনায় ‘বাস রুট র‌্যাশনালাইজেশন’ বা বাস রুট ফ্র্যাঞ্চাইজ চালু করার পরামর্শ আসে। বিশেষ এই ব্যবস্থার মূল লক্ষ্য ছিল লক্কড়ঝক্কড় বাস উঠিয়ে দেওয়া, নতুন বাস নামানো এবং পরিবহন খাতে শৃঙ্খলা আনা। এক দশক এই চিন্তা হিমাগারে ছিল। ২০১৫ সালে ঢাকা উত্তর সিটি করপোরেশনের মেয়র নির্বাচিত হয়ে আনিসুল হক কাজটি এগিয়ে নেন। এখন বাস্তবায়ন করছেন ঢাকা দক্ষিণ সিটি করপোরেশনের মেয়র শেখ ফজলে নূর তাপস। তিনি এ পর্যন্ত ‘ঢাকা নগর পরিবহন’ নামে তিনটি রুটে বাস নামাতে পেরেছেন। তবে এই সেবা নিয়ে নানা অব্যবস্থাপনার অভিযোগ রয়েছে। নিরাপদ সড়কের দাবিতে ২০১৮ সালে শিক্ষার্থীরা রাস্তায় নামলে সরকারের নীতিনির্ধারকেরা বলেছিলেন, ‘শিশুরা আমাদের চোখ খুলে দিয়েছে, বিবেককে জাগ্রত করেছে।’ কিন্তু পরিবর্তন আসেনি। সড়কে মৃত্যু বাড়ছেই। সরকারি হিসাবে, ২০১৫-১৬ অর্থবছরে দেশে সড়ক দুর্ঘটনায় প্রাণহানি হয় ২ হাজার ৪৬০ জনের। এরপর প্রতিবছরই প্রাণহানি বেড়েছে। রোড সেফটি ফাউন্ডেশনের প্রতিবেদন অনুযায়ী, ২০২২ সালে সড়কে প্রাণ গেছে ৭ হাজার ৭১৩ জনের। নিরাপদ সড়কের মূল অনুষঙ্গ বিবেচনা করা হয় নিরাপদ যান, দক্ষ চালক ও ভালো সড়ককে। ঘাটতি তিনটি ক্ষেত্রেই। অভিযোগ রয়েছে, দেশে লক্কড়ঝক্কড় যান অনায়াসে ফিটনেস সনদ পাচ্ছে বিআরটিএতে। চালকের লাইসেন্স পরীক্ষা হয় নামমাত্র। তা–ও সময়মতো লাইসেন্স দিতে পারে না নিয়ন্ত্রক সংস্থাটি। সর্বশেষ হিসাবে, আবেদন করে লাইসেন্সের অপেক্ষায় রয়েছেন ৪ লাখ ৮১ হাজার মানুষ।মাদারীপুরের শিবচরে গত রোববার যে দুর্ঘটনা ঘটেছে, সেটা ‘ঠেকানো যেত’ ২০১৮ সালের জুনে প্রধানমন্ত্রী শেখ হাসিনার দেওয়া অনুশাসন বাস্তবায়িত হলে। মন্ত্রিসভার এক বৈঠকে প্রধানমন্ত্রী একজন চালককে আট ঘণ্টার বেশি গাড়ি চালাতে না দেওয়া, দূরপাল্লার চালকদের জন্য মহাসড়কের পাশে বিশ্রামাগার নির্মাণ, দূরের পথে বিকল্প চালক রাখাসহ পাঁচটি অনুশাসন দেন, যা বাস্তবায়িত হয়নি। উল্লেখ্য, শিবচর হাইওয়ে পুলিশের ভারপ্রাপ্ত কর্মকর্তা (ওসি) আবু নাঈম মো. মোফাজ্জেল হক প্রথম আলোকে বলেছেন, তিনি প্রাথমিকভাবে জেনেছেন যে দীর্ঘ সময় বাস চালানোর কারণে চালক ক্লান্ত ছিলেন। ঘুম ঘুম চোখে বাস চালানোয় নিয়ন্ত্রণ হারিয়ে ফেলেন তিনি। ঢাকা ও এর আশপাশের এলাকায় যোগাযোগ ও পরিবহন খাতের সব উন্নয়ন প্রকল্প বাস্তবায়নের কথা ২০ বছরের পরিবহন পরিকল্পনার অধীনে। আর এটি সমন্বয়ের দায়িত্বে ঢাকা যানবাহন সমন্বয় কর্তৃপক্ষ (ডিটিসিএ)। এর পরিচালনা পর্ষদের চেয়ারম্যান সড়ক পরিবহন ও সেতুমন্ত্রী ওবায়দুল কাদের। ঢাকার দুই মেয়র ভাইস চেয়ারম্যান। সরকারের ২৬টি সংশ্লিষ্ট মন্ত্রণালয়ের সচিব ও দপ্তরের প্রধানেরা সদস্য। অথচ একেক সংস্থা একেক রকম প্রকল্প বাস্তবায়ন করছে।যেমন সড়ক পরিবহন ও সেতু মন্ত্রণালয়ের অধীনে ঢাকা মাস ট্রানজিট কোম্পানি লিমিটেড ঢাকায় ছয়টি মেট্রোরেল লাইন নির্মাণ করছে। এর জন্য কয়েক লাখ কোটি টাকা বিনিয়োগ করা হবে। অথচ একই মন্ত্রণালয়ের অধীন সংস্থা সেতু বিভাগ একই ধরনের গণপরিবহনব্যবস্থা সাবওয়ে বা পাতালরেল নির্মাণে ৩২১ কোটি টাকা খরচ করে সম্ভাব্যতা যাচাই করেছে। অন্যদিকে মেট্রোরেলের নির্মাণকাজের কারণে উদ্বোধনের পরই ভাঙতে হবে ১ হাজার ২৫০ কোটি টাকা ব্যয়ে নির্মিত ৩০০ ফুট সড়কের কিছু অংশ। সড়ক পরিবহন ও মহাসড়ক বিভাগের হিসাবে, ২০১২-১৩ অর্থবছর থেকে পরবর্তী ১০ অর্থবছরে সড়ক, সেতু, মেট্রোরেল, উড়ালসড়কসহ নানা প্রকল্পের মাধ্যমে প্রায় ১ লাখ ৩৫ হাজার কোটি টাকা ব্যয় করা হয়েছে। অন্যদিকে সেতু বিভাগের অধীনে পদ্মা সেতু, কর্ণফুলী নদীর তলদেশে বঙ্গবন্ধু টানেল, ঢাকা উড়ালসড়ক নির্মাণসহ নানা প্রকল্পে আরও ৪০ হাজার কোটি টাকার বেশি খরচ হয়েছে। রাজস্ব খাতের রক্ষণাবেক্ষণ ও বেতন-ভাতা বাবদ ব্যয় তো রয়েছেই।সড়ক ও জনপথ অধিদপ্তরের (সওজ) অধীনে এখন ১৪৪টি প্রকল্প চলমান। এক যুগ ধরে প্রতিবছরই দেড় শর কাছাকাছি প্রকল্প চলমান ছিল। তবে নিরাপদ সড়কসংক্রান্ত প্রকল্প গুটিকয়। এর মধ্যে ১৬৫ কোটি টাকায় ১৪৮টি আঞ্চলিক ও জাতীয় মহাসড়কের বাঁক সোজা করা হয়েছে। এদিকে সরকারের পরিবহন সংস্থা বাংলাদেশ সড়ক পরিবহন করপোরেশন (বিআরটিসি) ৩ লাখ দক্ষ চালক তৈরির জন্য ৯৭৭ কোটি টাকার একটি প্রকল্প তৈরি করেছিল বছর চারেক আগে। সেটি এখনো অনুমোদন হয়নি। ২০১৯ সালের নভেম্বরে ২২৬ কোটি টাকা ব্যয়ে চারটি বিশ্রামাগার নির্মাণে একটি প্রকল্প নেওয়া হয়। সওজের তথ্য, সাড়ে তিন বছরে প্রকল্পটির কাজ এগিয়েছে ৫০ শতাংশের মতো।সড়কে নিরাপত্তা নিয়ে আন্দোলনকারী সংগঠন নিরাপদ সড়ক চাইয়ের প্রতিষ্ঠাতা চেয়ারম্যান ইলিয়াস কাঞ্চন প্রথম আলোকে বলেন, আন্তরিকতা ও তীব্র ইচ্ছার কারণে প্রধানমন্ত্রী শেখ হাসিনা পদ্মা সেতু করে ফেলেছেন। সড়ক নিরাপদ করতে সড়ক পরিবহন মন্ত্রণালয় তীব্র ইচ্ছা ও আন্তরিকতা দেখাতে ব্যর্থ হয়েছে। তিনি বলেন, ‘আমার প্রস্তাব হচ্ছে, প্রধানমন্ত্রীর কার্যালয়ের জ্যেষ্ঠ কোনো সচিবকে দিয়ে আলাদা একটা বিভাগ করা যেতে পারে, যারা অন্যদের সঙ্গে সমন্বয় করে সড়ক নিরাপদ করবে।’সড়কে শৃঙ্খলা নিশ্চিত করতে না পারার দায় কার, জানতে চাইলে ইলিয়াস কাঞ্চন বলেন, সড়ক পরিবহনমন্ত্রী নিজেই তো পাঁচ–সাতবার সাংবাদিকদের বলেছেন সড়কে শৃঙ্খলা আনতে তিনি ব্যর্থ হয়েছেন। এখন কেন ব্যর্থ হয়েছেন, সেটা তিনিই বলতে পারেন। বড় প্রকল্প বাস্তবায়নে সড়ক মন্ত্রণালয় কতটা সফল, তা নিয়েও প্রশ্ন রয়েছে। কারণ, মন্ত্রণালয়টির প্রকল্পগুলো দীর্ঘসূত্রতা ও ব্যয় বৃদ্ধির চক্রে রয়েছে। যেমন ঢাকা উড়ালসড়ক (ঢাকা এলিভেটেড এক্সপ্রেসওয়ে) প্রকল্পের নির্মাণকাজ ২০১১ সালে উদ্বোধন করেন প্রধানমন্ত্রী শেখ হাসিনা। গত জানুয়ারি পর্যন্ত প্রকল্পটির বাস্তবায়ন অগ্রগতি ৩৫ শতাংশ। শুরুতে ব্যয় ধরা হয়েছিল ১১ হাজার ৯২০ কোটি টাকা। পরে ১ হাজার ৯৩৮ কোটি টাকা বাড়ানো হয়।গাজীপুরের জয়দেবপুর থেকে টাঙ্গাইলের এলেঙ্গা পর্যন্ত ৭০ কিলোমিটার মহাসড়ক চার লেনে উন্নীত করতে প্রকল্প অনুমোদন হয় ২০১৩ সালে। শুরুতে ব্যয় ধরা হয় ২ হাজার ৭৮৮ কোটি টাকা। ২০১৮ সালে কাজ শেষ হওয়ার কথা। শেষ পর্যন্ত ব্যয় দাঁড়ায় ৬ হাজার ২১৪ কোটি টাকা। সড়কটি গত ডিসেম্বরে চালু হয়েছে। এখনো কিছু কাজ চলছে।এলেঙ্গা থেকে রংপুর পর্যন্ত ৯০ কিলোমিটার অংশ চার লেনে উন্নীত করার প্রকল্প নেওয়া হয় ২০১৬ সালে। শেষ হওয়ার কথা ২০২১ সালে। গত ডিসেম্বর পর্যন্ত কাজ হয়েছে ৪১ শতাংশ। ১১ হাজার ৮৯৯ কোটি টাকা থেকে বেড়ে ব্যয় দাঁড়িয়েছে ১৬ হাজার ৬৬২ কোটি টাকা। সড়কগুলোর নির্মাণ ব্যয় নিয়েও প্রশ্ন উঠছে। ২০১৭ সালের জুনে বিশ্বব্যাংকের ঢাকা কার্যালয় এক সংবাদ সম্মেলনে জানায়, প্রতি কিলোমিটার সড়ক নির্মাণে প্রতিবেশী ভারত ও চীনের তুলনায় অনেক বেশি অর্থ ব্যয় করে বাংলাদেশ। এই বাড়তি খরচের জন্য দায়ী উচ্চমাত্রায় দুর্নীতি, নির্ধারিত সময়ে কাজ শেষ না হওয়া ও দরপত্রে প্রতিযোগিতা না থাকা। বিশ্বব্যাংক তখন জানিয়েছিল, চার লেন সড়কের মধ্যে রংপুর-হাটিকুমরুল মহাসড়কে কিলোমিটারপ্রতি ৬৬ লাখ ডলার, ঢাকা-সিলেট মহাসড়কে ৭০ লাখ ডলার, ঢাকা-মাওয়া মহাসড়কে ১ কোটি ১৯ লাখ ডলার, ঢাকা-চট্টগ্রাম মহাসড়কে ২৫ লাখ ডলার এবং ঢাকা-ময়মনসিংহ মহাসড়কে ২৫ লাখ ডলার ব্যয় ধরা হয়। ভারতে চার লেন সড়কে ব্যয় ১১ থেকে ১৩ লাখ ডলার এবং চীনে ১৩ লাখ থেকে ১৬ লাখ ডলার। পরিবহন বিশেষজ্ঞ ও বাংলাদেশ প্রকৌশল বিশ্ববিদ্যালয়ের (বুয়েট) সড়ক দুর্ঘটনা গবেষণা ইনস্টিটিউটের (এআরআই) পরিচালক অধ্যাপক সামছুল হক প্রথম আলোকে বলেন, অর্থনৈতিক উন্নয়নে যোগাযোগ অবকাঠামো গুরুত্বপূর্ণ। দীর্ঘদিন দেশে এই খাতে বিনিয়োগ কম ছিল। সরকার এই খাতে বিনিয়োগে জোর দিয়েছে। এটা ভালো কথা। কিন্তু এটি সড়ক নিরাপদ বা শৃঙ্খলা ফিরিয়ে আনার ক্ষেত্রে একটি উপাদানমাত্র। এর সঙ্গে চালক ও যানবাহন ঠিক আছে কি না, তা গুরুত্বপূর্ণ। সড়ক পরিবহন ও সেতু মন্ত্রণালয় এ ব্যাপারে সফলতা দেখাতে পারেনি।",Prothom Alo,https://www.prothomalo.com/bangladesh/v410esnmpo
"বান্দরবানে সড়ক দুর্ঘটনা
‘দেখতে দেখতে গাড়িটা আমাদের ওপরে উঠে গেল’","‘দেখতে দেখতে গাড়িটা আমাদের ওপরে উঠে গেল। এরপরে আমি জ্ঞান হারিয়ে ফেলি। যখন জ্ঞান ফেরে, তখন শরীরে অসহ্য ব্যথা। হাত-পা অবশ। এখন তো হাসপাতালে।’ বম ভাষায় এভাবেই গতকাল সোমবার দুপুরে বান্দরবানের রুমা-বগালেক সড়কে ঘটে যাওয়া দুই ট্রাকের সংঘর্ষের বর্ণনা দিলেন জিরনুনময় বম (২৬) নামের একজন। মঙ্গলবার চট্টগ্রাম মেডিকেল কলেজ হাসপাতালের সার্জারি ওয়ার্ডে মেঝেতে চিকিৎসাধীন জিরনুনময়ের সঙ্গে দোভাষীর সাহায্যে কথা হয়। সোমবার বেলা দেড়টার দিকে পাহাড়ি নারী-পুরুষদের নিয়ে একটি ট্রাক বগালেক থেকে রুমার উপজেলা সদরের দিকে যাচ্ছিল। রুমা থেকে আরেকটি ট্রাক বগালেকের দিকে যাচ্ছিল। পথে দুটি ট্রাক কমলাবাজার ও বগালেকের মাঝামাঝি এলাকায় এলে একটি ট্রাক আরেকটি ট্রাকের ওপর উঠে যায়। রুমাগামী ট্রাকটিতে যাত্রী ছিলেন আনুমানিক ২০ জন। আরও পড়ুনরুমার সড়ক দুর্ঘটনা: তদন্ত কমিটি গঠন, আহতরা চট্টগ্রাম মেডিকেলে আহত ব্যক্তিদের মধ্যে ১০ জনকে রাতেই চট্টগ্রাম মেডিকেল কলেজ হাসপাতালে নিয়ে আসা হয়। তাঁদের মধ্যে ৯ জন নারী ও এক শিশু। চিকিৎসা নিয়ে আজ একজন হাসপাতাল ছেড়েছেন। চিকিৎসাধীন আছেন ৯ জন। এর মধ্যে অন্তত ৫ জন মাথায় আঘাত পেয়েছেন। দুজনের হাত ও পা ভেঙেছে। অন্যদের আঘাত তুলনামূলক কম।কর্তব্যরত এক চিকিৎসক জানান, কয়েকজনের অবস্থা আশঙ্কামুক্ত। তবে যাঁরা মাথায় আঘাত পেয়েছেন, তাঁদের পর্যবেক্ষণে রাখা হয়েছে।জিরনুনময় বম দুর্ঘটনায় বেঁচে গেলেও চিকিৎসার খরচ নিয়ে দুশ্চিন্তায় আছেন। তাঁর স্বামী কাঠমিস্ত্রি। সব সময় কাজও থাকে না। স্বামীকে আর্থিকভাবে কিছুটা সহযোগিতা করতে তিনি কৃষিকাজ করতেন। এখন ডান পা ভেঙে যাওয়ায় আবার কবে চাষাবাদ শুরু করতে পারবেন, তা নিয়ে উদ্বিগ্ন তিনি। সংসারের খরচ কীভাবে চলবে, সে কথা বলতে বলতে অশ্রু গড়িয়ে পড়ে জিরনুনময়ের। জিরনুনময়ের পাশের শয্যায় চিকিৎসা নিচ্ছেন দুর্ঘটনায় আহত আরেক নারী লালপিয়ান কিম বম (৫১)। তাঁর বোন পারকুংময় বমও (৪৯) আহত হয়েছেন। জুমচাষি লালপিয়ান বমের আয়ে চলে তাঁর পুরো পরিবার। স্বামী কিছু করেন না। ছেলে প্রতিবন্ধী। দুর্ঘটনায় বাঁ হাত ও ডান পা ভেঙে গেছে তাঁর। আঘাত পেয়েছেন শরীরের অন্য অংশেও। আর্থিক দুরবস্থার কারণে চিকিৎসা খরচ জোগানো কষ্টসাধ্য হয়ে পড়েছে তাঁর। এখন শরীরের চেয়ে বড় প্রশ্ন সামনের দিন কীভাবে চলবেন, সেই দুশ্চিন্তা।হতাহত ব্যক্তিরা সবাই রেমাক্রিপ্রাংসা ইউনিয়নের বাসিন্দা। তাঁরা ট্রাকে করে রুমা উপজেলা সদরে যাচ্ছিলেন। হাসপাতালে ভর্তি থাকা রোগীদের কেউ আগে চট্টগ্রামে আসেননি। এখানে নেই আত্মীয়স্বজন। এমন অবস্থায় তাঁদের সহযোগিতায় এগিয়ে এসেছেন চট্টগ্রাম ও বান্দরবান শহরে থাকা বম সম্প্রদায়ের তরুণ-তরুণীরা। তাঁরাই এখন দুর্ঘটনায় আহত ব্যক্তিদের চিকিৎসার খরচ জোগাচ্ছেন। একই সঙ্গে হাসপাতালে থেকে তাঁদের দেখভাল করার কাজটিও করছেন তাঁরা। এই তরুণদের একজন জিং থান বম। বান্দরবানের রুমা হোস্টেলের এই সুপারিনটেনডেন্ট প্রথম আলোকে বলেন, দুর্ঘটনায় আহত ব্যক্তিরা বান্দরবানের প্রত্যন্ত অঞ্চলে থাকেন। তাঁরা বান্দরবান শহরেও খুব একটা আসেন না, চট্টগ্রাম তো অনেক দূরের বিষয়। তাই দুর্ঘটনার খবর শুনে তিনি প্রথমে বান্দরবানে ছুটে যান। ঘটনাস্থল থেকে আহত ব্যক্তিদের নিয়ে চট্টগ্রামে আসেন। এখানে আরও আট তরুণ-তরুণী যুক্ত হয়েছেন। তাঁরা পালাক্রমে হাসপাতালে রোগীদের পাশে আছেন।মঙ্গলবার বিকেলে চট্টগ্রাম মেডিকেল কলেজ হাসপাতালে চিকিৎসাধীন রোগীদের সঙ্গে এই প্রতিবেদক যখন কথা বলছিলেন, তখন সেখানে আসতে থাকেন একের পর এক বম তরুণ-তরুণী। তাঁদের কেউ আহত ব্যক্তিদের জন্য নিয়ে এসেছেন পোশাক, কেউ রোগীদের জন্য ফল কিংবা অন্যান্য খাবার সঙ্গে নিয়ে এসেছেন। আরও পড়ুনরুমায় সড়ক দুর্ঘটনায় বেঁচে গেল দেড় বছরের শিশুটি হাসপাতালে আহত টিয়ান হেই বম ও তাঁর মেয়ে জিংরাম সিয়াম বমের পাশে ছিলেন তরুণ পালিয়ান বম। মা-মেয়ে দুজনই মাথাসহ শরীর বিভিন্ন অংশে আঘাত পেয়েছেন। ব্যথার যন্ত্রণায় কথা বলতে পারছিলেন তাঁরা। পালিয়ান বম বলেন, আহত ব্যক্তিদের পারিবারিক আর্থিক অবস্থা তেমন ভালো না। সবাই জুমচাষি। বাড়তি কোনো আয়ও নেই। চিকিৎসার খরচ মেটানো সম্ভব নয়। তাই আপাতত তাঁরা বিভিন্নজনের কাছ থেকে টাকা সংগ্রহ করে চিকিৎসার খরচ জোগাড় করছেন। আরও পড়ুনবান্দরবানে দুই ট্রাকের সংঘর্ষে নারীসহ ছয়জন নিহত",Prothom Alo,https://www.prothomalo.com/bangladesh/585w11bfg8
"প্রতিক্রিয়া
বাসের টিকিটে উড়োজাহাজে শেষযাত্রা!","প্রতি সপ্তাহে বাড়িতে যাওয়ার সুযোগ হয় না। যাওয়া-আসার বাস ভাড়াও তো কম নয়। জ্বালানির দাম বাড়ায় বাসভাড়াও তো কয়েক দফা বেড়েছে। ফলে সেখানে প্রতি সাপ্তাহিক ছুটিতে বাড়ি যাওয়া যেন বিলাসিতা! তাই দু–এক সপ্তাহ পরপর স্বজন-সন্তানদের সান্নিধ্যে কয়েক ঘণ্টা কাটিয়ে ভোররাতে উঠে আবার রাজধানীমুখী। দ্রুত বাস ধরে ফিরে এসে সকাল সকাল অফিস ধরতে হবে যে!পদ্মা সেতু হওয়ার পর দক্ষিণ এলাকার বহু মানুষ এভাবেই ভাবছেন। চলছেন।বিশ্বাস করেন, এই কংক্রিটের শহরে, ঢাকায় অনেক কারণেই থাকতে ইচ্ছা করে না তাঁদের অনেকের। তারপরও ফিরতে হয়। থাকতে হয়। ছুটতে হয়। তাই বাসও ধরতে হয়।কিন্তু তাই বলে টিকিট কাটলাম বাসের আর আপনি আমাকে উড়িয়ে নিয়ে যাবেন উড়োজাহাজে! এতটা কিন্তু চাইনি। সেদিন ইমাদ পরিবহনের যাত্রীরাও টিকিট কেটেছিলেন বাসেরই। উড়তে চাননি তাঁরা। কিন্তু উড়িয়ে নিয়ে যাওয়া হলো তাঁদের। ‘বাসটি এক্সপ্রেসওয়েতে ওঠার পর নিয়ন্ত্রণহীন গতিতে চলতে থাকে। হঠাৎ টের পাই বাসটি প্লেনের মতো উড়ে সড়ক থেকে নিচের দিকে পড়ে যাচ্ছে। বাঁচার জন্য বাসের সিটের নিচে বসে পড়ি। এরপর কিছু সময় সংজ্ঞা হারিয়ে ফেলি।’ এই বর্ণনা ভাগ্যগুণে (!) বেঁচে থাকা এক যাত্রীর।১৯ মার্চ ভোর পাঁচটার দিকে খুলনা থেকে ছেড়ে আসা বাসটি সকাল সাড়ে সাতটার দিকে পদ্মা সেতুর চার কিলোমিটার দূরত্বে এক্সপ্রেসওয়েতে কুতুবপুর এলাকায় পৌঁছালে চালক নিয়ন্ত্রণ হারান। সড়ক থেকে বাসটি ছিটকে নিচে পড়ে যায়। প্রাণ হারান চালক জাহিদ হোসেনসহ অন্তত ১৯ যাত্রী। আহত হয়ে কাতরাচ্ছে বেশ কয়েকজন।মহাসড়কে-সড়কে গতি নিয়ে অনেক আলোচনা-সেমিনার তো হলো। উত্তর কী পেয়েছেন? এবারও হবে অনেক আলাপ। তদন্তের পর তদন্ত হবে। এরপরও সংখ্যার বিচারে, ভয়াবহতার মাত্রায় একেও ছাপিয়ে যাবে আরও বড় কোনো দুর্ঘটনা। শিরোনাম হবে নতুন থেকে নতুনতর। এই যেমন এবার গুরুত্ব পাচ্ছে চালক বিশ্রামহীন ছিলেন, তাই ঘুমিয়ে পড়েছিলেন বিষয়টি। চালক জাহিদ হোসেন তাঁর পরিবারকে শনিবার ফোনে জানিয়েছিলেন নিজের ক্লান্তির কথা। দুর্ঘটনার সময় পর্যন্ত ৪৮ ঘণ্টার মধ্যে ৩০ ঘণ্টার বেশি সময় বাস চালিয়ে ক্লান্ত হয়ে পড়েন তিনি। ভেবে দেখেছেন? এমন হলে আপনার-আমার চোখ লেগে আসবে না? কিন্তু বিশ্রামহীন কেন চালাতে হবে? মালিকদের দায় নেই এখানে?বাসটি এত দ্রুত চলছিল যে, শিশু ও নারী যাত্রীরা চিৎকার করছিল। সেই আওয়াজ কানে পৌঁছায়নি চালক বা সহকারীর। কারণ ঝড়ের গতিতে ছুটছিলেন তাঁরা। এত গতি কেন? কার নির্দেশে? এর দায় কে নেবে? আমাদের এভাবে মেরে ফেলে কারা বাঁচিয়ে দেয় মালিকদের? প্রশ্ন আছে, উত্তর নেই। ফরিদপুর জোনের হাইওয়ে পুলিশ সুপার গণমাধ্যমকে জানান, বাসটির ফিটনেসে ও যান্ত্রিক ত্রুটি ছিল।তদন্ত কমিটি করা হয়েছে বলেও জানান তিনি। তদন্ত শেষেই মালিকের বিরুদ্ধে আইনগত ব্যবস্থা নেওয়া হবে বলেও জানান। এই ফিটনেস ফিটনেস করে ফিট হওয়ার (সংজ্ঞাহীন অর্থে) দশা। তবু সব দুর্ঘটনা শেষে এই একই সান্ত্বনার বাণী!সবশেষে একটি সত্যি কথা বলতেই হয়। অনেক সময় যাত্রীরাও চাপ দিতে থাকেন দ্রুত চালাতে। এ দুর্ঘটনার ঠিক আগের রাতে একটি বাসে রাতের জার্নিতে ছিলাম। লং রুটের যাত্রায়। গাড়ি যেভাবে এদিক-সেদিক করছিল, তাতে বারবারই মনে হচ্ছিল চালক ঘুমিয়ে ঘুমিয়ে গাড়ি চালাচ্ছেন। ডেকে যখন বলছিলাম, ‘ড্রাইভার সাহেব, নেমে একটু চা পান করে নিন’, তখন অন্যরা যেন আকাশ থেকে পড়ল।যাত্রীদের অনেকে কিছুতেই মেনে নিতে চাইছিলেন না যে, গাড়ি নিয়ন্ত্রণহীনভাবে এলোমেলো চলছে।গতি কমিয়ে চালাতে অনুরোধ করলে তাঁরা এমনভাবে প্রতিবাদ করেন যে মনে হচ্ছিল সবারই খুব তাড়া, এক মিনিটও তাঁদের হাতে নেই।অথচ একটা দুর্ঘটনা ঘটে গেলে এক-দুই মিনিট নয়, ঘণ্টার পর ঘণ্টাও বসে থাকতে হবে, এমনকি চিরতরে থেমে যেতে হতে পারে সময়, সেটুকু ভাবারও অবকাশ নেই কারও।শায়লা রুখসানা একটি টিভি চ্যানেলে কর্মরত",Prothom Alo,https://www.prothomalo.com/opinion/reaction/tdmkowayhz
অতিরিক্ত গতি ও চালকের ক্লান্তি এক্সপ্রেসওয়ের দুর্ঘটনার কারণ: তদন্ত কমিটি,"অতিরিক্ত গতি ও চালকের ক্লান্তির কারণে পদ্মা সেতুর এক্সপ্রেসওয়েতে মর্মান্তিক ওই দুর্ঘটনা ঘটেছিল বলে মনে করছে তদন্ত কমিটি। ঘটনাস্থল পরিদর্শন ও প্রত্যক্ষদর্শীদের সঙ্গে কথা বলে তদন্ত কমিটি বলছে, ইমাদ পরিবহনের যাত্রীবাহী বাসটি অতিরিক্ত গতিতে চলছিল। বাসটির সর্বোচ্চ গতি ঘণ্টায় ১২০ কিলোমিটারের বেশি ছিল। এদিকে বিশ্রাম না নিয়ে বাস চালানোর কারণে ওই বাসের চালক ক্লান্ত ছিলেন। ঘুম ঘুম চোখে তিনি বাসটি চালানোর কারণে বাসের নিয়ন্ত্রণ হারান।গত রোববার খুলনা থেকে ছেড়ে আসা ইমাদ পরিবহনের একটি বাস পদ্মা সেতুর আগে এক্সপ্রেসওয়ের শিবচরের কুতুবপুর এলাকায় নিয়ন্ত্রণ হারিয়ে খাদে পড়ে যায়। এ ঘটনায় এখন পর্যন্ত নারীসহ ১৯ জনের মৃত্যু হয়েছে। এ ঘটনার পর মাদারীপুর জেলা প্রশাসনের পক্ষ থেকে চার সদস্যের একটি তদন্ত কমিটি করা হয়। নাম প্রকাশ না করার শর্তে এই কমিটির একজন অন্যতম সদস্য আজ মঙ্গলবার প্রথম আলোকে এসব তথ্য জানিয়েছেন। তদন্ত কমিটির আহ্বায়ক হলেন মাদারীপুরের অতিরিক্ত জেলা প্রশাসক (এডিএম) পল্লব কুমার হাজরা। কমিটির সদস্যরা হলেন মাদারীপুর অতিরিক্ত পুলিশ সুপার (ট্রাফিক) মনিরুজ্জামান ফকির, বাংলাদেশ প্রকৌশল বিশ্ববিদ্যালয়ের (বুয়েট) সহকারী অধ্যাপক শাহনেওয়াজ হাসানাত-ই-রাব্বি, মাদারীপুর বিআরটিএর সহকারী পরিচালক মোহাম্মদ নুরুল হোসেন।নাম প্রকাশে অনিচ্ছুক ওই কর্মকর্তা আরও বলেন, বাসটি খুলনা থেকেই বেপরোয়া গতিতে চলে আসছিল। ফরিদপুরের ভাঙ্গা থেকে শুরু এক্সপ্রেসওয়েতে ওঠার পর বাসটির গতি আরও বেড়ে যায়। সড়কে কোনো স্পিডগান না থাকায় কখনো কখনো চালক ঘণ্টায় ১২০ থেকে ১৪০ কিলোমিটার গতিতে বাসটি চালাচ্ছিলেন। বাসটি এক্সপ্রেসওয়ের পাঁচ্চর এলাকায় আসার পরেই গুঁড়ি গুঁড়ি বৃষ্টি হতে থাকে। এ অবস্থায় চালক চোখে ঘুম ঘুম ভাব নিয়ে অসচেতনভাবে বাস চালানোর কারণে নিয়ন্ত্রণ হারিয়ে ফেলেন। এক্সপ্রেসওয়ে থেকে ছিটকে পড়ার কারণে এত প্রাণহানি ঘটেছে বলে ধারণা করছেন তদন্ত কমিটির এই সদস্য। তিনি বলেন, ‘দুর্ঘটনার এত মৃত্যু হওয়ার কথা ছিল না। বাসটি এক্সপ্রেসওয়ে থেকে ছিটকে বিদ্যুতের গতিতে গিয়ে আন্ডারপাসের গাইড ওয়ালে গিয়ে সজোরে ধাক্কা খায়। এ কারণে মৃত্যুর সংখ্যা এত বেড়েছে।’এক্সপ্রেসওয়েতে দুর্ঘটনা রোধে বেশ কিছু নীতিমালা সুপারিশ করা হয়েছে জানিয়ে ওই সদস্য বলেন, অবৈধ যানবাহন চিহ্নিত করতে হাইওয়ে পুলিশকে নির্দেশনা দেওয়া, নিয়মিত মামলা করা, পদ্মা সেতুর দুই প্রান্তে হিডেন ক্যামেরা স্থাপন করা, স্পিডগান দিয়ে সব ধরনের যানবাহনের গতি নিয়ন্ত্রণ করাসহ আরও কিছু সুপারিশ রয়েছে। এসব সুপারিশ বাস্তবায়িত হলে এক্সপ্রেসওয়েতে দুর্ঘটনা কমবে। এদিকে গতকাল সোমবার ও আজ মঙ্গলবার ঘটনাস্থল পরিদর্শন করে প্রত্যক্ষদর্শীদের সঙ্গে কথা বলেছেন তদন্ত কমিটির সদস্যরা। একই সঙ্গে দুর্ঘটনায় আহত রোগীদের সঙ্গেও কথা বলেছেন।তদন্ত কমিটির প্রধান পল্লব কুমার হাজরা বলেন, ‘আমরা মাঠপর্যায়ের কাজ শেষ করেছি। আজ (মঙ্গলবার) রাতের মধ্যেই পূর্ণাঙ্গ প্রতিবেদন জেলা প্রশাসকের কাছে জমা দেওয়া হবে। আরও বিস্তারিত বিষয় নিয়ে বুধবার সংবাদ সম্মেলন করবেন জেলা প্রশাসক।’",Prothom Alo,https://www.prothomalo.com/bangladesh/district/n1fv9jb4dm
এক্সপ্রেসওয়েতে দুর্ঘটনাকবলিত ওই বাসের চালকের সহকারীর বাড়িতে মাতম,"পবিত্র শবে বরাতে বাড়িতে এসেছিলেন ইউছুপ আলী শেখ (৪৫)। কথা ছিল রমজান মাস শুরু হলে আবার আসবেন। বাড়ির জন্য কিছু বাজার করে দিয়ে যাবেন। সেই প্রত্যাশা নিয়ে দিন গুনছিলেন ইউছুপ আলীর পরিবারের সদস্যরা। তবে তাড়াহুড়া করে রমজান মাস শুরুর কয়েক দিন আগেই যেন বাড়িতে এলেন ইউছুপ। এসেছেন ঠিকই, তবে নিথর লাশ হয়ে।ইউছুপ আলী শেখ গত রোববার সকালে মাদারীপুরের শিবচরের কুতুবপুরে এক্সপ্রেসওয়েতে দুর্ঘটনায় নিহত হয়েছেন। দুর্ঘটনাকবলিত বাসটির চালকের সহকারী ছিলেন ইউছুপ। পরিবারের একমাত্র উপার্জনক্ষম মানুষটিকে হারিয়ে স্বজনেরা এখন দিশাহারা হয়ে পড়েছেন। ইউছুপের বাড়ি পাবনার সুজানগর পৌর এলাকার ভাবনীপুর মহল্লায়। তবে তিনি কাজের তাগিদে মাদারীপুরে থাকতেন। কিছুদিন আগে মেয়ে সীমাকে বিয়ে দিয়েছেন। বাড়িতে ইউছুপের স্ত্রী ও এক ছেলে আছে। ইউছুপের কিশোর ছেলে আশিক রাজমিস্ত্রির কাজ শিখছে। আরও পড়ুননিহত ১৯ জনের পরিচয় পাওয়া গেছে স্থানীয় লোকজনের সঙ্গে কথা বলে জানা গেছে, ইউছুপ আলী দরিদ্র পরিবারের সন্তান। পৈতৃক সূত্রে দুই শতক জমি পেয়েছিলেন। মেয়ের বিয়ের জন্য জমিটি বিক্রি করে দিয়েছেন। এখন পৈতৃক বাড়ির পাশে ইউছুপের স্ত্রী ও ছেলে একটি ভাড়াবাসায় থাকে। মাদারীপুরে থেকে ইউছুপ বাসচালকের সহকারীর কাজ করতেন। ছুটি পেলে বাড়িতে এসে স্ত্রী-সন্তানদের সঙ্গে দেখা করে যেতেন।দুর্ঘটনার দিন বিকেলে পরিবারের লোকজন ইউছুপের মৃত্যুর খবর পান। এরপর গতকাল সোমবার সকাল ১০টার দিকে লাশ বাড়িতে পৌঁছায়। পরে স্থানীয় ঈদগাহ ময়দানে জানাজা শেষে গ্রামের কবরস্থানে ইউছুপের লাশ দাফন করা হয়। গতকাল দুপুরে ইউছুপের বাড়িতে গিয়ে দেখা যায়, বাড়িজুড়ে নিস্তব্ধতা। টিনের বেড়া দেওয়া ওই বাড়িতে ভাড়া থাকে ইউছুপ আলীর পরিবার। বাড়ির বারান্দায় মায়ের কাঁধে মাথা রেখে বসে আছেন মেয়ে। পাশেই বসে আছে ইউছুপের ছেলে। কারও মুখে কোনো কথা নেই। সবাই যেন শোকে পাথর।ইউছুপ আলীর স্ত্রী শাবানা বেগম বলেন, সহায়–সম্বল বলতে তাঁদের কিছুই নেই। স্বামী যা আয় করতেন, তা দিয়ে সংসার চলত। শবে বরাতের দিন এসে তিনি কিছু বাজার করে দিয়ে গিয়েছিলেন। তখন বলছিলেন, রোজার সময় এসে আবার কিছু বাজার করে দিয়ে যাবেন। বলতে বলতে শাবানা কেঁদে ফেললেন। কান্নাজড়িত কণ্ঠে তিনি বলেন, ‘তিনি ঠিকই আসলেন, তয় লাশ হয়া। আমি এহন কার কাছে বাজার চাবো।’ ইউছুপ আলীর প্রতিবেশী এম এ আলীম বলেন, ‘ইউছুপ আলী খুবই দরিদ্র একজন মানুষ। তাঁর অকালমৃত্যুতে পরিবারটি নিঃস্ব হয়ে গেল। তাঁদের পাশে দাঁড়ানোর মতো আর কেউ থাকল না।’প্রসঙ্গত, রোববার খুলনা থেকে ছেড়ে আসা ইমাদ পরিবহনের একটি বাস পদ্মা সেতুর আগে এক্সপ্রেসওয়ের শিবচরের কুতুবপুর এলাকায় নিয়ন্ত্রণ হারিয়ে খাদে পড়ে যায়। এতে দুমড়েমুচড়ে যায় বাসটি। এ ঘটনায় এখন পর্যন্ত নারীসহ ১৯ জনের মৃত্যু হয়েছে।",Prothom Alo,https://www.prothomalo.com/bangladesh/district/lkv28bgn9y
রাজবাড়ীতে সড়ক দুর্ঘটনায় প্রাণ গেল কলেজছাত্রের,"রাজবাড়ীর বালিয়াকান্দি উপজেলায় বালুবাহী গাড়ির সঙ্গে মুখোমুখি সংঘর্ষে মোটরসাইকেল আরোহী এক কলেজছাত্র নিহত হয়েছেন। দুর্ঘটনায় আহত হয়েছেন আরও এক মোটরসাইকেল আরোহী। আজ মঙ্গলবার বেলা সোয়া একটার দিকে উপজেলার জঙ্গল ইউনিয়নের ধর্মতলা এলাকায় এ দুর্ঘটনা ঘটে।নিহত চয়ন মণ্ডল (২১) রাজবাড়ী সরকারি কলেজের স্নাতক দ্বিতীয় বর্ষের ইতিহাস বিভাগের শিক্ষার্থী ছিলেন। তিনি সদর উপজেলার বানীবহ ইউনিয়নের বানীবহ গ্রামের কৃষ্ণ মণ্ডলের ছেলে। দুর্ঘটনায় আহত সমেন মণ্ডল একই উপজেলার জঙ্গল ইউনিয়নের ঘুরঘুরিয়া গ্রামের বাসিন্দা। তিনি বালিয়াকান্দি উপজেলা স্বাস্থ্য কমপ্লেক্সে চিকিৎসাধীন। প্রত্যক্ষদর্শী ও পুলিশের সঙ্গে কথা বলে জানা গেছে, জঙ্গল ইউনিয়নের ঢোলজানি বাজার থেকে চয়ন মণ্ডল ও সমেন মণ্ডল মোটরসাইকেলে আসছিলেন। পথে ধর্মতলা এলাকায় পৌঁছালে বালুবাহী ইঞ্জিনচালিত গাড়ির সঙ্গে তাঁদের মোটরসাইকেলের মুখোমুখি সংঘর্ষ হয়। এতে চয়ন গুরুতর আহত হন। তাঁদের উদ্ধার করে দ্রুত বালিয়াকান্দি উপজেলা স্বাস্থ্য কমপ্লেক্সে নেওয়া হলে হাসপাতালে কর্তব্যরত চিকিৎসক চয়নকে মৃত ঘোষণা করেন।বানীবহ গ্রামের বাসিন্দা ও বীর মুক্তিযোদ্ধা মর্জি দেলোয়ারা কলেজের প্রভাষক সুশান্ত কুমার দাস বলেন, এটি অত্যন্ত মর্মান্তিক ঘটনা। চয়ন পরিবারের একমাত্র সন্তান ছিল। তাঁর বাবা মালয়েশিয়াপ্রবাসী ছিলেন। বছরখানেক আগে মালয়েশিয়ায় মারা যান তিনি। চয়ন শান্ত প্রকৃতির ছেলে ছিল। বালিয়াকান্দি উপজেলা স্বাস্থ্য কমপ্লেক্সের চিকিৎসক হাসান মাহমুদ বলেন, স্বাস্থ্য কমপ্লেক্সে পৌঁছানোর আগেই চয়ন মারা গেছেন। আহত অন্যজনকে চিকিৎসা দেওয়া হচ্ছে।বালিয়াকান্দি থানার উপপরিদর্শক তুহিনুর জামান বলেন, দুর্ঘটনার পর গাড়িটির চালক পালিয়ে গেছেন। গাড়িটি জব্দ করে থানায় নিয়ে আসা হয়েছে। এ বিষয়ে আইনগত পদক্ষেপ গ্রহণ করা হবে।",Prothom Alo,https://www.prothomalo.com/bangladesh/district/2x7a1pjtdz
সেতুমন্ত্রীর পদত্যাগ করা উচিত: বিএনপি,"মাদারীপুরের শিবচরে মর্মান্তিক বাস দুর্ঘটনায় ২১ জনের প্রাণহানিসহ সব দায় নিয়ে সেতুমন্ত্রীর অবিলম্বে পদত্যাগ করা উচিত বলে মনে করে বিএনপি। গতকাল সোমবার রাতে অনুষ্ঠিত দলের সর্বোচ্চ নীতিনির্ধারণী পর্ষদ স্থায়ী কমিটির সভায় এই অভিমত জানানো হয়। সভায় সেতুমন্ত্রীর পদত্যাগের দাবিসহ গৃহীত আরও কিছু সিদ্ধান্তের বিষয় আজ মঙ্গলবার গণমাধ্যমে পাঠানো হয়।বিএনপির স্থায়ী কমিটি মনে করে, এই দুর্ঘটনার জন্য সরকারের সড়ক বিভাগ সম্পূর্ণ দায়ী। এই মর্মান্তিক দুর্ঘটনার সব দায় নিয়ে সেতুমন্ত্রীর অবিলম্বে পদত্যাগ করা উচিত। দলটির স্থায়ী কমিটির সভায় বলা হয়, ১৯ মার্চ পদ্মা সেতুর শিবচর প্রান্তে বাসের ফিটনেস সার্টিফিকেট না থাকা সত্ত্বেও এবং বাসটির রুট পারমিট বাতিল হওয়ার পরেও মহাসড়কে যাত্রী পরিবহন করে। এতে ভয়াবহ দুর্ঘটনায় ২১টি প্রাণ ঝরে যায়।এ ঘটনায় বিএনপির স্থায়ী কমিটি গভীর শোক ও ক্ষোভ প্রকাশ করেছে। দলটি এই দুর্ঘটনায় নিহত ব্যক্তিদের আত্মার মাগফিরাত কামনা করে এবং পরিবারের সদস্যদের প্রতি সমবেদনা জানায়।স্থায়ী কমিটির সভায় সুপ্রিম কোর্ট আইনজীবী সমিতির নির্বাচনে সরকার দলীয় আইনজীবী ও পুলিশের ন্যক্কারজনক হামলা, মামলা নিয়েও আলোচনা হয়। সভা মনে করে, সুপ্রিম কোর্ট আইনজীবী সমিতির নির্বাচনে ক্ষমতাসীনদের এই আচরণ প্রমাণ করেছে, অবৈধ আওয়ামী লীগ সরকারের অধীনে কোনো নির্বাচনই সুষ্ঠু ও অবাধ হতে পারে না। সভায় আইনজীবী সমিতির নির্বাচনকে কেন্দ্র করে সুপ্রিম কোর্ট প্রাঙ্গণে সরকার দলীয় আইনজীবী ও পুলিশের ন্যক্কারজনক হামলা, ভাঙচুর, গ্রেপ্তার, মিথ্যা মামলা এবং ভোট ডাকাতি করে নির্বাচনী প্রহসনের তীব্র নিন্দা ও প্রতিবাদ জানানো হয়।স্থায়ী কমিটি মনে করে, আওয়ামী লীগ পুলিশকে বেআইনিভাবে ব্যবহার করে সুপ্রিম কোর্টের পবিত্রতা ক্ষুণ্ন করেছে।গতকালের সভায় পবিত্র হজের প্যাকেজের সর্বনিম্ন টাকার পরিমাণ হজ পালনে ইচ্ছুক ধর্মপ্রাণ সাধারণ মুসলমানদের নাগালের বাইরে হওয়ায় ক্ষোভ প্রকাশ করা হয়।সভা মনে করে, পাশের দেশ ভারত ও পাকিস্তানে এই অর্থের পরিমাণ প্রায় অর্ধেকের মতো। স্থায়ী কমিটি প্যাকেজের অর্থের পরিমাণ কমিয়ে এনে সাধারণ নাগরিকদের আর্থিক সক্ষমতার মধ্যে নিয়ে আসার আহ্বান জানিয়েছে। এ ছাড়া গত রোববার রাতে রাজধানীর বনানী ক্লাব থেকে প্রায় ৫১ জনকে মিথ্যা অভিযোগে গ্রেপ্তার ও পরে দুই দিনের রিমান্ড মঞ্জুরের তীব্র নিন্দা ও প্রতিবাদ জানানো হয়।সভা মনে করে, বিরোধী আন্দোলনকে দমন করার জন্য অনির্বাচিত আওয়ামী লীগ সরকার এ ধরনের হীন কৌশলের আশ্রয় গ্রহণ করছে। অবিলম্বে গ্রেপ্তার ব্যক্তিদের নিঃশর্ত মুক্তি ও মামলা প্রত্যাহারের দাবি জানানো হয়।বিএনপির ভারপ্রাপ্ত চেয়ারম্যান তারেক রহমানের সভাপতিত্বে স্থায়ী কমিটির ভার্চ্যুয়াল সভা হয়।সভায় খন্দকার মোশাররফ হোসেন, জমির উদ্দিন সরকার, মির্জা আব্বাস, গয়েশ্বর চন্দ্র রায়, আবদুল মঈন খান, নজরুল ইসলাম খান, মির্জা ফখরুল ইসলাম আলমগীর, আমীর খসরু মাহমুদ চৌধুরী, সালাহউদ্দিন আহমেদ, সেলিমা রহমান ও ইকবাল হাসান মাহমুদ অংশ নেন বলে জানানো হয়।",Prothom Alo,https://www.prothomalo.com/politics/wofri2vdlf
পাবনায় পিকআপ ভ্যানের চাপায় অটোরিকশার দুই যাত্রী নিহত,"পাবনার সাঁথিয়ায় ডাক বিভাগের একটি পিকআপ ভ্যানের চাপায় সিএনজিচালিত অটোরিকশার দুই যাত্রী নিহত হয়েছেন। এ ঘটনায় তিনজন আহত হয়েছেন। আজ মঙ্গলবার সকাল সাড়ে ৮টার দিকে উপজেলার কাশিনাথপুর মোড়ে পাবনা-ঢাকা মহাসড়কে এ দুর্ঘটনা ঘটে।নিহত দুজন হলেন উপজেলার নাগডেমরা ইউনিয়নের ভিটেপাড়া গ্রামের আবদুর রাজ্জাকের ছেলে মোতাহার হোসেন (৩০) ও একই গ্রামের আবদুল বারিকের ছেলে ফারুক হোসেন (৩২)। প্রত্যক্ষদর্শী ব্যক্তিদের সঙ্গে কথা বলে জানা গেছে, যাত্রীবাহী অটোরিকশাটি কাশিনাথপুর বাজার থেকে পাবনা জেলা সদরের দিকে যাচ্ছিল। এদিকে ডাক বিভাগের লাল রঙের একটি পিকআপ ভ্যান পাবনা থেকে ঢাকার দিকে যাচ্ছিল। কাশিনাথপুর মোড়ে পৌঁছালে পিকআপ ভ্যানটি ওই অটোরিকশাকে চাপা দিয়ে পালিয়ে যায়। এতে অটোরিকশাটি দুমড়েমুচড়ে ঘটনাস্থলেই দুজনের মৃত্যু হয়। পরে আহত অবস্থায় অন্যদের উদ্ধার করে পাবনা জেনারেল হাসপাতালে ভর্তি করা হয়েছে। মাধপুর হাইওয়ে থানার ভারপ্রাপ্ত কর্মকর্তা নবীর হোসেন বলেন, খবর পেয়ে নিহত দুজনের লাশ উদ্ধার করে ময়নাতদন্তের জন্য পাবনা জেনারেল হাসপাতালের মর্গে পাঠানো হয়েছে। আহত ব্যক্তিদের চিকিৎসার ব্যবস্থা করা হয়েছে। দুর্ঘটনার পরই ডাক বিভাগের পিকআপ ভ্যানটি পালিয়ে যাওয়ার চেষ্টা করেছিল। তবে ঘটনাস্থল থেকে কিছুটা দূরে স্থানীয় লোকজন পিকআপ ভ্যানটি আটক করেছেন। পিকআপ ভ্যানের চালক ও চালকের সহকারী পালিয়ে গেছেন।",Prothom Alo,https://www.prothomalo.com/bangladesh/district/vlb74li67b
সাতক্ষীরায় মোটরসাইকেল থেকে ছিটকে পড়ে চালকের মৃত্যু,"সাতক্ষীরায় নিয়ন্ত্রণ হারিয়ে মোটরসাইকেল থেকে ছিটকে পড়ে সবুজ হোসেন (৩০) নামের এক যুবক নিহত হয়েছেন। গতকাল সোমবার রাত সাড়ে ১০টার দিকে সাতক্ষীরা সদর উপজেলার ফিংড়ি ইউনিয়নের বিশ্বাসবাড়ি এলাকায় এ দুর্ঘটনা ঘটে। পরে গতকাল দিবাগত রাত সাড়ে ১২টার দিকে সাতক্ষীরা শহরের একটি বেসরকারি হাসপাতালে চিকিৎসাধীন অবস্থায় সবুজের মৃত্যু হয়। এ সময় দুজন আহত হয়েছেন।নিহত সবুজ হোসেন সাতক্ষীরা সদর উপজেলার জোরদিয়া গ্রামের আজিজুল ইসলামের ছেলে। তিনি পেশায় ওয়েল্ডিং মিস্ত্রি। আহত দুজন হলেন একই গ্রামের তৌফিক হাসান (১৬) ও সাইফুল ইসলাম (২৩)। পুলিশ ও প্রত্যক্ষদর্শীদের সঙ্গে কথা বলে জানা গেছে, সবুজ হোসেন গতকাল রাতে ব্যাংকদহ বাজারের দোকান থেকে মোটরসাইকেল চালিয়ে বাড়ি ফিরছিলেন। পথে জোরদিয়া বিশ্বাসবাড়ি এলাকায় পৌঁছালে তিনি মোটরসাইকেলের নিয়ন্ত্রণ হারান। এ সময় মোটরসাইকেলটি সড়কের পাশে দাঁড়িয়ে থাকা তৌফিক ও সাইফুলকে ধাক্কা দেয়। এতে সবুজ সড়কের ওপর ছিটকে পড়লে পথচারীসহ তিনজনই গুরুতর আহত হন। স্থানীয় লোকজন আহত তিনজনকে উদ্ধার করে সাতক্ষীরার একটি বেসরকারি হাসপাতালে নিয়ে যান। সেখানে অবস্থার অবনতি হলে সবুজ হোসেনকে অপর একটি বেসরকারি হাসপাতালে স্থানান্তর করার পর রাত ১২টার দিকে সেখানকার চিকিৎসক সবুজকে মৃত ঘোষণা করেন। সাতক্ষীরা সদর থানার ভারপ্রাপ্ত কর্মকর্তা আবু জিহাদ ফখরুল আলম বলেন, সড়ক দুর্ঘটনায় আহত সবুজ হোসেন নামের এক যুবক সাতক্ষীরা শহরের একটি বেসরকারি হাসপাতালে মারা গেছেন। নিহত যুবকের পরিবারের আবেদনের পরিপ্রেক্ষিতে ময়নাতদন্ত ছাড়াই লাশ দাফন করার অনুমতি দেওয়া হয়েছে। এ দুর্ঘটনায় আহত অন্য দুজন সাতক্ষীরা শহরের একটি বেসরকারি হাসপাতালে চিকিৎসাধীন।",Prothom Alo,https://www.prothomalo.com/bangladesh/district/lprzqpc6jv
"সড়কে বিশৃঙ্খলা
পুলিশকে ‘খুশি করে’ এক্সপ্রেসওয়েতে চলছে অবৈধ বাস","পদ্মা সেতুর এক্সপ্রেসওয়েতে ইমাদ পরিবহনের যে বাস দুর্ঘটনায় ১৯ জনের মৃত্যু হয়েছে, সেই বাসের চলাচলের অনুমতি ছিল না। ছিল না ফিটনেস সনদও। তারপরও সেটি নিয়মিত ঢাকা থেকে খুলনার পথে যাত্রী পরিবহন করছিল। এমন শত শত বাস পদ্মা সেতু হয়ে দেশের দক্ষিণ ও দক্ষিণ-পশ্চিমাঞ্চলের বিভিন্ন জেলায় অবৈধভাবে চলাচল করছে। এর মধ্যে গ্রিনলাইন, হানিফ, সোহাগ, এনা, ইউনিক, গোল্ডেন লাইনসহ বড় কোম্পানির বাসও রয়েছে।পরিবহন কোম্পানিগুলোর সূত্র বলছে, পদ্মা সেতু চালুর পর দক্ষিণের পথে যাত্রী চাহিদা বেড়ে যায়। নতুন বাস নামাতে তারা বাংলাদেশ সড়ক পরিবহন কর্তৃপক্ষ (বিআরটিএ) বরাবর চলাচলের অনুমতির (রুট পারমিট) জন্য আবেদনও জমা দিয়েছে। কিন্তু ঢাকা দক্ষিণ সিটি করপোরেশনের আপত্তিতে তা দিচ্ছে না বিআরটিএ। এর ফলে অনুমতি ছাড়াই পুলিশকে ‘খুশি করে’ করে বাস চালানো হচ্ছে। এই সুযোগে ফিটনেসবিহীন বাসও এই এক্সপ্রেসওয়ে দিয়ে অবাধে চলাচল করছে। সেই সঙ্গে বেপরোয়া গতি সড়ক দুর্ঘটনা বাড়িয়ে দিচ্ছে। রাজনৈতিক ও ব্যবসায়িকভাবে প্রভাবশালী ব্যক্তিরাই এই পথে বেশি বাস চালাচ্ছেন।নেওয়া হচ্ছে বাড়তি ভাড়াও। এই অবস্থা চললেও এক্সপ্রেসওয়েতে যান চলাচল শৃঙ্খলার মধ্যে আনতে কার্যকর পদক্ষেপ নেওয়া হচ্ছে না। যাদের সিদ্ধান্তে রুট পারমিট দেওয়া বন্ধ রয়েছে, সেই সিটি করপোরেশন কর্তৃপক্ষ বলছে, এটা দেখার দায়িত্ব পুলিশ ও বিআরটিএর। অন্যদিকে বিআরটিএর একজন কর্মকর্তা প্রথম আলোকে বলেন, রুট পারমিট দেওয়ার পর সড়কে বাস চলল কি না, অথবা স্থগিত করার পর আবার চলাচল করছে কি না, তা দেখার মতো লোকবল বা ব্যবস্থা বিআরটিএর নেই। পুলিশ চাইলে যেকোনো সময় ব্যবস্থা নিতে পারে। এখন পুলিশ নীরব থাকলে শাস্তি কার্যকর করা কঠিন। বিআরটিএ সূত্র জানায়, ইমাদ পরিবহনের বাসটি এর আগে গত নভেম্বরেও গোপালগঞ্জে দুর্ঘটনায় পড়েছিল। সেই দুর্ঘটনায় তিনজন মারা যান। এর পর থেকে বাসটির চলাচলের অনুমতি স্থগিত রাখা হয়েছিল। রোববারের দুর্ঘটনায় ১৯ জনের প্রাণহানির পর সেটির নিবন্ধন বাতিল এবং মালিকের বিরুদ্ধে আইনি ব্যবস্থা নেওয়া হচ্ছে। পরিবহনসংশ্লিষ্ট সূত্র জানিয়েছে, রাজনৈতিক বা ব্যবসায়িকভাবে প্রভাব আছে, এমন ব্যক্তিরাই এই পথে বেশি বাস চালাচ্ছেন। অন্যরা আগ্রহ থাকলেও বিনা অনুমতিতে বাস চালাতে সাহস পাচ্ছেন না। এতে সাধারণ যাত্রীদের সামনে বিকল্প কম থাকছে। এই সুযোগে বাড়তি ভাড়া আদায়ের ঘটনাও ঘটছে। এ ছাড়া বাসের রুট পারমিট থেকে সরকার যে রাজস্ব পেত, সেটি থেকেও বঞ্চিত হচ্ছে। পদ্মা সেতু তো এক দিনে হয়নি। বাস বা অন্যান্য যানবাহন চললে যানজট যাতে না হয়, সেটি তো আগেই ঠিক করার দরকার ছিল। মানুষের চাহিদা আছে দেখে অবৈধভাবে বাস চালাচ্ছেন মালিকেরা।অধ্যাপক সামছুল হক, পরিবহনবিশেষজ্ঞ ও বুয়েটের সড়ক দুর্ঘটনা গবেষণা ইনস্টিটিউটের পরিচালক সরকার পদ্মা সেতু চালু করেছে প্রায় ৯ মাস হয়ে গেছে। ফেরির ঝক্কি-ঝামেলা এড়িয়ে দ্রুত সেতু দিয়ে বাস যাবে দেশের দক্ষিণ ও দক্ষিণ-পশ্চিমাঞ্চলে—এটিই ছিল প্রত্যাশা। কিন্তু রাজধানীর মেয়র হানিফ উড়ালসড়কে যানজট হবে—এই অজুহাতে পদ্মা সেতু হয়ে বাসের অনুমোদন বন্ধের জন্য চিঠি দেয় ঢাকা দক্ষিণ সিটি করপোরেশন। এই চিঠি পেয়ে বিআরটিএ রুট পারমিট বন্ধ রেখেছে। প্রায় সাত মাস ধরে সিটি করপোরেশন ও বিআরটিএর মধ্যে চিঠি চালাচালি করে কোনো সুরাহা হয়নি। রোজা ও ঈদুল ফিতর আসন্ন। যাত্রীর চাপ বাড়বে। তখন বাসের সংকট তৈরি হতে পারে বলে সংশ্লিষ্ট ব্যক্তিরা মনে করছেন।পদ্মা সেতু চালুর আগে ঢাকার সায়েদাবাদ থেকে মাওয়া হয়ে দক্ষিণ ও দক্ষিণ-পশ্চিমাঞ্চলে ফেরি পারাপারের মাধ্যমে ১২টি রুটে বাস চলত। গাবতলী থেকে দক্ষিণের পথে রুট ছিল ৩০টির বেশি। সেতু চালুর পর গাবতলী থেকে দক্ষিণ ও দক্ষিণ-পশ্চিমাঞ্চলের ২১ জেলার বেশির ভাগ বাস রুট পরিবর্তন করে পদ্মা সেতু দিয়ে যাচ্ছে। এর মধ্যে শরীয়তপুর, মাদারীপুর, ফরিদপুর, গোপালগঞ্জ, বরিশাল বিভাগ, খুলনা, সাতক্ষীরা ও যশোরের বেশির ভাগই পদ্মা সেতু দিয়ে চলাচল করছে। এর মধ্যে লক্কড়ঝক্কড় বাসও চলাচল করছে।পরিবহন কোম্পানি সূত্রগুলো বলছে, রুট পারমিট নেই বলে বেশির ভাগ কোম্পানি চাহিদামতো বাস নামাচ্ছে না। আগে যে ১২টি রুটে বাস চলত, সেসব কোম্পানির মালিকেরা বাড়তি বাস নামাতে চেয়ে পারছেন না। মেয়র হানিফ উড়ালসড়কের নিচে উন্নয়ন ও যানজট নিরসন কমিটির সভাপতি ঢাকা দক্ষিণ সিটি করপোরেশনের প্রধান নির্বাহী কর্মকর্তা। গত বছরের ৫ সেপ্টেম্বর এই কমিটির সভায় ১৫টি সিদ্ধান্ত হয়। এর মধ্যে যাত্রাবাড়ী-পোস্তগোলা রুটে মেয়র হানিফ উড়ালসড়ক ব্যবহার করে বাসের রুট পারমিট না দেওয়ার অনুরোধ জানিয়ে বিআরটিএর চেয়ারম্যানকে চিঠি দেওয়ার সিদ্ধান্ত হয়। সে আলোকে ৮ সেপ্টেম্বর সিটি করপোরেশনের প্রধান প্রকৌশলী বিআরটিএর চেয়ারম্যানকে চিঠি দিয়ে মেয়র হানিফ উড়ালসড়ক দিয়ে বাসের রুট পারমিট বন্ধ রাখার অনুরোধ জানান। বিআরটিএর চেয়ারম্যান পরে সড়ক পরিবহন ও মহাসড়ক বিভাগের সচিবের কাছে করণীয় সম্পর্কে জানতে চান। সচিবের দপ্তর উড়ালসড়ক ব্যবহার না করে নিচ দিয়ে বাস চলাচলের অনুমতির জন্য সিটি করপোরেশনকে জানানোর পরামর্শ দেয়। বিআরটিএ গত বছরের ২ নভেম্বর ঢাকা যানবাহন সমন্বয় কর্তৃপক্ষের (ডিটিসিএ) নির্বাহী পরিচালককে চিঠি দিয়ে নগর পরিবহনে বাস রুট যৌক্তিকীকরণের (র‌্যাশনালাইজেশন) দায়িত্ব পাওয়া কমিটির সভায় বিষয়টি উত্থাপনের অনুরোধ করে। এই কমিটির সভাপতি ঢাকা দক্ষিণ সিটি করপোরেশনের মেয়র শেখ ফজলে নূর তাপস। এই চিঠি–চালাচালির মধ্যেই প্রায় সাত মাস চলে গেছে; কিন্তু সুরাহা হয়নি। এই পরিস্থিতিতে মেয়র হানিফ উড়ালসড়কের পাশাপাশি এর নিচ দিয়েও বাসের অনুমোদন বন্ধ রয়েছে। এ বিষয়ে বিআরটিএর চেয়ারম্যান নূর মোহাম্মদ মজুমদার প্রথম আলোকে বলেন, রুট পারমিট চালুর বিষয়ে সিটি করপোরেশনের সঙ্গে আলোচনা চলছে। এর মধ্যে কেউ অবৈধভাবে বাস নামালে আইনশৃঙ্খলা রক্ষাকারী বাহিনী দেখবে। আর বিআরটিএ ভ্রাম্যমাণ আদালত পরিচালনা করবে।বিআরটিএ সূত্র বলছে, পদ্মা সেতু চালু হওয়ার পর ওই সেতু দিয়ে চলাচলের জন্য ৫০০ বাসের রুট পারমিটের আবেদন জমা পড়ে। কিন্তু সিটি করপোরেশনের চিঠি পাওয়ার পর তারা এসব বাসের রুট পারমিট দেওয়া বন্ধ করে দেয়। গত ৭ মাসে আরও প্রায় ৫০০ বাসের রুট পারমিটের আবেদন জমা হয়েছে। বিআরটিএ অনুমতি বন্ধ রাখলেও এসব বাস অবৈধভাবে চলাচল করছে।আন্তজেলা পথে বাসের রুট পারমিট দিতে ঢাকার বিভাগীয় কমিশনারের নেতৃত্বে একটি কমিটি রয়েছে। এই কমিটির সাচিবিক দায়িত্বে রয়েছে বিআরটিএ। দক্ষিণ সিটি করপোরেশনের চিঠির পর বাসের অনুমতি দেওয়ার জন্য গঠিত কমিটির বৈঠক বন্ধ আছে। এ বিষয়ে এনা পরিবহনের ব্যবস্থাপনা পরিচালক ও বাংলাদেশ সড়ক পরিবহন মালিক সমিতির মহাসচিব খোন্দকার এনায়েত উল্যাহ প্রথম আলোকে বলেন, ঢাকায় লাখ লাখ অবৈধ রিকশা যানজট তৈরি করছে। সেখানে সিটি করপোরেশন এটা বন্ধ না করে যানজটের দোহাই দিয়ে বাস বন্ধের সিদ্ধান্ত নিয়েছে। এতে যাত্রীরা বঞ্চিত হচ্ছেন। আবার অবৈধভাবে কিছু বাস চলায় হয়রানিতে পড়তে হচ্ছে। তিনি বলেন, সিটি করপোরেশন যদি শহরের বাইরে টার্মিনাল তৈরি করে দেয়, তাহলে তাঁদের বাস আর শহরে ঢুকবে না।সিটি করপোরেশনের প্রধান প্রকৌশলী সালেহ আহমেদ প্রথম আলোকে বলেন, পদ্মা সেতু চালুর পর সারা দেশ থেকে যানবাহন এই পথে চলাচল শুরু করে, যা নিয়ন্ত্রণ করা কঠিন হয়ে পড়ে। পুলিশের পক্ষ থেকেও চাপ কমানোর তাগিদ ছিল। এ জন্য নতুন রুট পারমিট না দেওয়ার সিদ্ধান্ত হয়। তিনি বলেন, মাস দুয়েকের মধ্যে হানিফ উড়ালসড়কের নিচের সড়কের উন্নয়নকাজ শেষ হবে। কিছু প্রস্তুতিমূলক কাজ চলছে। তখন হয়তো উড়ালসড়কের নিচ দিয়ে বাস চলাচলের অনুমতি দেওয়া যাবে। অবৈধভাবে বাস চলার বিষয়ে তিনি বলেন, এটা দেখার দায়িত্ব পুলিশ ও বিআরটিএর।এ বিষয়ে হাইওয়ে পুলিশের অতিরিক্ত মহাপরিদর্শক শাহাবুদ্দিন খান প্রথম আলোকে বলেন, অতিরিক্ত গতির কারণে সড়ক দুর্ঘটনাগুলো ঘটছে। গতি নিয়ন্ত্রণে গত বছর তাঁরা ১৪ হাজার মামলা দিয়েছেন। দুর্ঘটনা কমাতে গাড়ির ফিটনেস, গতি নিয়ন্ত্রণ, রুট পারমিটসহ ট্রাফিক আইন অমান্যকারীদের বিরুদ্ধে আরও কঠোর হবেন। সরকার প্রায় ৩২ হাজার ৮৭৫ কোটি টাকা খরচ করে পদ্মা সেতু নির্মাণ করেছে। এই সেতু দিয়ে দ্রুত বাস চালিয়ে দক্ষিণের পথে যাতায়াত করা যাবে, সেটিই ছিল অন্যতম লক্ষ্য। আর রাজধানী ঢাকা থেকে দ্রুত বের হওয়া এবং প্রবেশের জন্য ২ হাজার ১০৮ কোটি টাকা খরচ করে মেয়র হানিফ উড়ালসড়ক নির্মাণ করা হয়েছে। প্রতি কিলোমিটার উড়ালসড়ক নির্মাণে ব্যয় হয়েছে প্রায় ১৮০ কোটি টাকা। পদ্মা সেতুর সুফল পেতে ঢাকা থেকে ফরিদপুরের ভাঙ্গা পর্যন্ত ৫৫ কিলোমিটার দ্রুতগতির চওড়া মহাসড়ক নির্মাণ করা হয়েছে। এতে ব্যয় হয়েছে প্রায় ১১ হাজার ৪৪ কোটি টাকা। প্রতি কিলোমিটারে ব্যয় হয়েছে প্রায় ২০০ কোটি টাকা। কিন্তু এখন পদ্মা সেতুর যানবাহনের চাপ নিতে পারছে না মেয়র হানিফ উড়ালসড়ক। ২০২২ সালের জুনে যখন পদ্মা সেতু উদ্বোধন করা হয়, তখন এই সেতু দিয়ে দিনে ২৩ হাজার ৯৫৪টি যানবাহন চলাচলের সক্ষমতা ছিল। ২০৩০ সালে তা বেড়ে ৩৬ হাজার ৭৮৫টি হওয়ার কথা রয়েছে। চার লেনের এই সেতুতে দিনে সর্বোচ্চ ৭৫ হাজার যানবাহন চলাচলের সক্ষমতা আছে। বর্তমানে পদ্মা সেতু দিয়ে দৈনিক গড়ে ১৫ হাজার যানবাহন চলাচল করছে। দৈনিক টোল আদায় হচ্ছে সোয়া দুই কোটি টাকার মতো।পদ্মা সেতু চালু হলে ঢাকায় যানবাহনের বাড়তি চাপ পড়বে, এটা আগেই ধারণা করা হয়েছিল। এ জন্য ঢাকার ২০ বছরের পরিবহন পরিকল্পনায় কিছু প্রকল্পের সুপারিশ করা হয়েছিল। এর বেশির ভাগই বাস্তবায়িত হয়নি। সড়ক পরিবহন মন্ত্রণালয় সূত্র বলছে, পদ্মা সেতুর সদ্ব্যবহারের জন্য ঢাকা ঘিরে যে বিকল্প সড়কগুলো নির্মাণের কথা, সেগুলো আগামী পাঁচ বছরের মধ্যে চালুর সম্ভাবনা নেই।এ বিষয়ে পরিবহনবিশেষজ্ঞ ও বুয়েটের সড়ক দুর্ঘটনা গবেষণা ইনস্টিটিউটের পরিচালক অধ্যাপক সামছুল হক প্রথম আলোকে বলেন, পদ্মা সেতু তো এক দিনে হয়নি। বাস বা অন্যান্য যানবাহন চললে যানজট যাতে না হয়, সেটি তো আগেই ঠিক করার দরকার ছিল। মানুষের চাহিদা আছে দেখে অবৈধভাবে বাস চালাচ্ছেন মালিকেরা। এখন অবৈধভাবে কী চলছে, এর ফিটনেস আছে কি না, যাত্রীরা ঠকছেন কি না, তা দেখার দায়িত্ব কেউ নিচ্ছে না। পরিবহন খাতের বিশৃঙ্খলার পেছনে এই সমন্বয়হীনতাও অনেকটা দায়ী।",Prothom Alo,https://www.prothomalo.com/bangladesh/2hptwm12h5
রুমায় সড়ক দুর্ঘটনায় বেঁচে গেল দেড় বছরের শিশুটি,"বান্দরবানের রুমা-বগালেকে আজ সোমবার দুপুরে সড়ক দুর্ঘটনায় যাত্রীরা সবাই আহত হলেও রক্ষা পেয়েছে দেড় বছরের জেহিয়ালিয়ান বম। তার কিছু হয়নি। অথচ তার মা লালরুংনেম বম ট্রাক থেকে ছিটকে পড়ে মাথায় ও মেরুদণ্ডে প্রচণ্ড আঘাত পেয়ে অজ্ঞান হয়ে পড়েছিলেন। তখন সে হতভম্ব হয়ে সড়কের ধারে বসেছিল। জেলা সদর হাসপাতালে এসেও মা যন্ত্রণায় কাতরাচ্ছিলেন, জেহিয়ালিয়ান দাদুর কোল থেকে এদিক-ওদিক কী যেন দেখছিল। দুর্ঘটনায় আহত পারএং ময় বম বললেন, ট্রাকে যাঁরা ছিলেন, তাঁরা সবাই কমবেশি আহত হয়েছেন। ছয়জন মারাও গেছেন। মায়ের কোলে থাকা তিন বছরের আরেক শিশু চুংবিকবয় বমও আঘাত পেয়েছে। কিন্তু শিশু জেহিয়ালিয়ানের কোনো কিছুই হয়নি। সে সড়কের ধারে বসে শুধু হতভম্ব হয়ে তাকাচ্ছিল। জেলা সদর হাসপাতালে নিয়ে আসা আহত ব্যক্তিরা জানিয়েছেন, বগালেক থেকে দুটি ট্রাক রুমা উপজেলার দিকে যাওয়ার সময় পেছনের ট্রাক নিয়ন্ত্রণ হারিয়ে সামনে ট্রাকের ওপর সজোরে ধাক্কা দিলে দুটি ট্রাকই দুর্ঘটনার কবলে পড়ে। এ সময় জেহিয়ালিয়ানের মা–ও মারাত্মক আহত হয়েছেন। তাঁকে সোমবার রাত সাড়ে আটটায় জেলা সদর হাসপাতাল থেকে চট্টগ্রাম মেডিকেল কলেজ হাসপাতালে পাঠানো হয়।চট্টগ্রাম মেডিকেল কলেজ হাসপাতালে নেওয়ার আগে জেহিয়ালিয়ানের মা লালরুংনেম বম যন্ত্রণায় কাতরাতে কাতরাতে বলেছেন, তাঁর এবং তাঁর বুকে থাকা জেহিয়ানের কী হয়েছে কোনো জ্ঞান ছিল না। জ্ঞান ফিরে ছেলেটার কিছুই হয়নি দেখে ঈশ্বরের কাছে শুধু প্রার্থনা করেছেন।",Prothom Alo,https://www.prothomalo.com/bangladesh/district/5pff2m9kkj
দিনাজপুরে পিকআপ-বাসের সংঘর্ষে নিহত ৩,"দিনাজপুর সদর উপজেলায় বিআরটিসি বাস ও পিকআপভ্যানের মুখোমুখি সংঘর্ষে তিনজন নিহত হয়েছেন। আজ সোমবার সন্ধ্যা ৬টায় দিনাজপুর-ঢাকা মহাসড়কের সদর উপজেলার দরবারপুর এলাকায় এ দুর্ঘটনা ঘটে।দুর্ঘটনায় নিহত ব্যক্তিরা হলেন দিনাজপুরের চিরিরবন্দর উপজেলার রানীরবন্দরের শামসুর রহমানের ছেলে সোহানুর রহমান (২৪), একই এলাকার লিয়াকত আলীর ছেলে মোস্তাকিম আহমেদ (২৬) এবং খামার সাতনালা জসিম মেম্বারপাড়া গ্রামের আবদুল করিমের ছেলে ফয়জার হোসেন (৩৫)। তিনি পিকআপ ভ্যানে চালকের আসনে ছিলেন। নিহত ব্যক্তিদের লাশ পরিবারের কাছে হস্তান্তর করা হয়েছে। বিষয়টি নিশ্চিত করেছেন দিনাজপুর হাইওয়ে থানার ভারপ্রাপ্ত কর্মকর্তা (ওসি) আবদুল মালেক।পুলিশ ও স্থানীয় সূত্রে জানা যায়, পঞ্চগড় থেকে ছেড়ে আসা যাত্রীবাহী বিআরটিসির বাসটি পিরোজপুরের উদ্দেশে যাচ্ছিল। পিকআপ ভ্যানটি ব্যাটারির কিছু ভাঙারি মালামাল নিয়ে রানীরবন্দর হতে দিনাজপুর শহরে আসতেছিল। দরবারপুর এলাকায় পৌঁছালে উভয় গাড়ির মধ্যে মুখোমুখি সংঘর্ষ হয়। এতে পিকআপ ভ্যানের সামনের অংশ দুমড়েমুচড়ে যায়। ঘটনাস্থলেই মৃত্যু হয় পিকআপচালক ও দুই সহকারীর। দিনাজপুর দশমাইল হাইওয়ে থানার উপপরিদর্শক সাইফুল ইসলাম বলেন, খবর পেয়ে ঘটনাস্থলে গিয়ে নিহত ব্যক্তিদের লাশ উদ্ধার করা হয়। পরিবারের পক্ষ থেকে কোনো অভিযোগ না থাকায় লাশ পরিবারের কাছে হস্তান্তর করা হয়েছে। নিহত ব্যক্তিদের একজন পিকআপচালক অপর দুজন চালকের সহকারী। বিআরটিসি বাসের যাত্রীদের কয়েকজন সামান্য আঘাতপ্রাপ্ত হয়েছেন। গাড়ি দুটিকে উদ্ধার করে থানায় আনা হচ্ছে। এ ঘটনায় দশমাইল হাইওয়ে থানায় একটি মামলা করা হবে। বিষয়টি প্রক্রিয়াধীন আছে।",Prothom Alo,https://www.prothomalo.com/bangladesh/district/9zd6yf5d1o
বগুড়ায় পৃথক দুর্ঘটনায় ওষুধ কর্মকর্তা ও ট্রাকচালক নিহত,"বগুড়ার দুপচাঁচিয়া উপজেলায় ট্রাকচাপায় ওষুধ কোম্পানির এক বিক্রয় কর্মকর্তা নিহত হয়েছেন। আজ সোমবার বেলা একটার দিকে উপজেলা সদরের প্রধান বাসস্ট্যান্ড এলাকায় বগুড়া-নওগাঁ আঞ্চলিক মহাসড়কে এ দুর্ঘটনা ঘটে। নিহত সাদ্দাম হোসেন (৩৭) সিরাজগঞ্জের কাজিপুর উপজেলার কুড়াইল গ্রামের বাসিন্দা। তিনি ইউনিমেড-ইউনিহেলথ ওষুধ কোম্পানির মেডিকেল প্রোমোশন অফিসার ছিলেন।পুলিশ ও কয়েকজন প্রত্যক্ষদর্শীর সঙ্গে কথা বলে জানা গেছে, সাদ্দাম হোসেন দুপচাঁচিয়া হাসপাতাল সড়ক থেকে মোটরসাইকেলের করে থানা বাসস্ট্যান্ডের দিকে যাচ্ছিলেন। এ সময় বগুড়াগামী একটি ট্রাক সাদ্দামকে চাপা দিলে তিনি ঘটনাস্থলেই মারা যান। দুপচাঁচিয়া থানার ভারপ্রাপ্ত কর্মকর্তা (ওসি)  আবুল কালাম আজাদ বলেন, দুর্ঘটনার পরপরই ট্রাকটি পালিয়ে যাওয়ায় তা চিহ্নিত করা যায়নি। চালক ও সহকারীকেও আটক করা সম্ভব হয়নি।নন্দীগ্রামে দুই ট্রাকের সংঘর্ষে চালক নিহতআজ ভোরে নন্দীগ্রাম উপজেলায় দুটি ট্রাকের সংঘর্ষে একজন ট্রাকচালক নিহত হয়েছেন। বগুড়া-নাটোর মহাসড়কের নন্দীগ্রাম উপজেলার কাথম এলাকায় এ দুর্ঘটনা ঘটে।নিহত ট্রাকচালকের নাম আশরাফুজ্জামান (৪৩)। তাঁর বাড়ি যশোরের মনিরামপুর উপজেলার বারপাড়া গ্রামে।  দুর্ঘটনায় আহত হয়েছেন চালকের সহযোগী টুটুল। তাঁকে বগুড়ার শহীদ জিয়াউর রহমান মেডিকেল কলেজ  হাসপাতালে ভর্তি করা হয়েছে।কুন্দারহাট হাইওয়ে থানার ভারপ্রাপ্ত কর্মকর্তার দায়িত্বে থাকা আবুল হাসনাত বলেন, লাশ পরিবারের কাছে হস্তান্তর করা হয়েছে।",Prothom Alo,https://www.prothomalo.com/bangladesh/district/zpchujra9h
ব্যর্থ বিএনপি সড়ক দুর্ঘটনা নিয়েও রাজনীতি করছে: ওবায়দুল কাদের,"রাজনৈতিক আন্দোলনে ব্যর্থ হয়ে বিএনপি এখন সড়ক দুর্ঘটনা নিয়েও রাজনীতি করছে বলে মন্তব্য করেছেন আওয়ামী লীগের সাধারণ সম্পাদক ওবায়দুল কাদের। তিনি বলেন, বিএনপির অবস্থা এমন হয়েছে, বজ্রপাতে মৃত্যু হলেও তার দায় সরকারের ওপর চাপায়। বিএনপির শাসনামলে সড়ক যোগাযোগ খাত ছিল সবচেয়ে অবহেলিত। ওবায়দুল কাদের আজ সোমবার এক বিবৃতিতে এসব কথা বলেন। তিনি বলেন, গতকাল রোববার মাদারীপুরের শিবচরে মর্মান্তিক সড়ক দুর্ঘটনা নিয়ে বিএনপি মহাসচিব মির্জা ফখরুল ইসলাম আলমগীর মনগড়া বক্তব্য দিয়েছেন। ওবায়দুল কাদের মির্জা ফখরুলের বক্তব্যের নিন্দা ও প্রতিবাদ জানান। গতকাল শিবচরে সড়ক দুর্ঘটনায় প্রাণহানির ঘটনায় শোক ও দুঃখ প্রকাশ করেন মির্জা ফখরুল। এক শোকবার্তায় তিনি বলেন, সড়কে প্রতিদিন অসংখ্য মানুষের মৃত্যু হলেও সরকারের সেদিকে কোনো ভ্রুক্ষেপ নেই।এর জবাব দেন ওবায়দুল কাদের। তিনি বলেন, বিএনপির শাসনামলে সড়ক যোগাযোগ খাত ছিল সবচেয়ে অবহেলিত। আওয়ামী লীগ সরকার ক্ষমতায় আসার পর যোগাযোগ খাতকে অগ্রাধিকার দেওয়া হয়। সড়ক যোগাযোগব্যবস্থার উন্নয়নে বৈপ্লবিক পরিবর্তন দৃশ্যমান হয়েছে। এ সত্যটি স্বীকার করতে বিএনপি লজ্জা পায়। মাদারীপুরের শিবচরে যে দুর্ঘটনা ঘটেছে, সেটা সড়কের জন্য নয় মন্তব্য করে ওবায়দুল কাদের বলেন, সড়ক ও পরিবহন খাতে শৃঙ্খলা ফিরিয়ে আনতে সরকার নিরলসভাবে কাজ করে যাচ্ছে। ‘সড়ক পরিবহন আইন, ২০১৮’-এর অধীনে প্রণীত বিধিমালাও কার্যকর করা হয়েছে। ওবায়দুল কাদের বলেন, সড়ক দুর্ঘটনা শূন্যের কোঠায় নামিয়ে আনার লক্ষ্যে সরকার যথাযথ পদক্ষেপ গ্রহণ করছে। সরকারের নেওয়া পদক্ষেপকে সাধুবাদ না জানিয়ে হীন রাজনৈতিক উদ্দেশ্য হাসিলে শুধু সমালোচনার জন্য সমালোচনা করে যাচ্ছে বিএনপি। তিনি বলেন, প্রতিটি মৃত্যুই বেদনার। সড়কে একটি মৃত্যুও চাই না। গতকাল সড়ক দুর্ঘটনায় নিহত ব্যক্তিদের আত্মা মাগফিরাত কামনা করেন এবং শোকসন্তপ্ত পরিবার ও স্বজনদের প্রতি গভীর সমবেদনা জানান তিনি।",Prothom Alo,https://www.prothomalo.com/politics/axqd5o6prk
বান্দরবানে দুই ট্রাকের সংঘর্ষে নারীসহ ছয়জন নিহত,"বান্দরবানের রুমা-বগালেক সড়কের কমলাবাজার খাড়া পাহাড়ি এলাকায় দুই ট্রাকের মুখোমুখি সংঘর্ষে প্রাণ গেছে ছয়জনের। এর মধ্যে পাঁচজন নারী। আহত হয়েছেন অন্তত ১৪ জন। আজ সোমবার দুপুর দেড়টার দিকে এই দুর্ঘটনা ঘটে।ঘটনাস্থলে থাকা উদ্ধারকারী এলাকাবাসী বলেছেন, পাহাড়ি নারী-পুরুষ নিয়ে একটি ট্রাক বগালেক থেকে রুমার উপজেলা সদরের দিকে যাচ্ছিল। রুমা থেকে আরেকটি ট্রাক বগালেকের দিকে যাচ্ছিল। দুটি ট্রাক কমলাবাজার ও বগালেকের মাঝামাঝি এসে পৌঁছালে সংঘর্ষের ঘটনা ঘটে। একটি ট্রাক আরেকটি ট্রাকের ওপর উঠে যায়। রুমাগামী ট্রাকটিতে যাত্রী ছিলেন আনুমানিক ২০ জন। ঘটনাস্থল থেকে বগালেকপাড়া বাসিন্দা লালকিম বম জানিয়েছেন, ঘটনাস্থলে চার নারী মারা যান। হাসপাতালে মারা যান আরও এক নারীসহ দুজন। পাঁচ নারীই বম জনগোষ্ঠীর, তাঁরা রেমাক্রিপ্রাংসা ইউনিয়নের থাইক্ষংপাড়ার বাসিন্দা।রুমা স্বাস্থ্য ও পরিবার পরিকল্পনা কর্মকর্তা বামংপ্রু মারমা বলেন, হাসপাতালে ১৬ জনকে আহত অবস্থায় নিয়ে আসা হয়েছে। তাঁদের মধ্যে একজন বম নারী ও একজন খেয়াং ছেলের মৃত্যু হয়েছে। আহত ১০ জনকে বান্দরবান সদর হাসপাতালে পাঠানো হচ্ছে। আর সামান্য আহত চারজনকে রুমায় চিকিৎসা দেওয়া হচ্ছে। দুর্ঘটনায় ছয়জনের মৃত্যুর খবরের সত্যতা নিশ্চিত করেছেন রুমা উপজেলা নির্বাহী কর্মকর্তা মামুন শিবলী। তিনি বলেন, আহত ব্যক্তিদের মধ্যে কয়েকজনকে বান্দরবান সদর হাসপাতালে পাঠানো হয়েছে।",Prothom Alo,https://www.prothomalo.com/bangladesh/district/4j3t7vw4kg
"এক্সপ্রেসওয়েতে দুর্ঘটনা
‘একসঙ্গে এত লাশের সুরতহাল কখনো করিনি, বারবার কেঁদেছি’","মাদারীপুরের শিবচরে পদ্মা সেতুর এক্সপ্রেসওয়েতে বাস দুর্ঘটনায় নিহত ১৯ জনের মধ্যে ১৭ জনের সুরতহাল করেছেন আবদুল্লাহেল বাকী। তিনি শিবচর হাইওয়ে থানার উপপরিদর্শক (এসআই)। গতকাল রোববার সকালে দুর্ঘটনাস্থলে উদ্ধার তৎপরতা, লাশ উদ্ধার করে স্বাস্থ্য কমপ্লেক্সে পাঠানো, স্বজনদের নিয়ে লাশ শনাক্ত করা, রাত পর্যন্ত স্বজনদের কাছে লাশ হন্তার করার কাজগুলোও করেছেন তিনি। এত লাশ, স্বজনদের আহাজারির মধ্যে একটানা কাজ করে মানসিকভাবে ভেঙে পড়েছেন তিনি। আরও পড়ুন‘দুমড়েমুচড়ে যাওয়া বাস থেকে শুধু বাঁচার আকুতি আসছিল’ এসআই আবদুল্লাহেল বাকী প্রথম আলোকে বলেন, ‘এত মানুষের লাশ একসঙ্গে আমি কখনো দেখিনি। মানসিকভাবে ভেঙে পড়লেও খুব স্থির থেকে ১৭ লাশের সুরতহাল করতে হয়েছে। আমার চাকরিজীবনে এটা অনেক বড় দুঃসহ স্মৃতি হয়ে থাকবে। সুরতহাল করতে গিয়ে বারবার কেঁদেছি। প্রতিটি লাশের মাথায় আঘাত দেখেছি। মাথার আঘাত গুরুতর হওয়ায় মৃতের সংখ্যা বেড়েছে। অনেকের হাত-পা বিচ্ছিন্ন হয়ে গিয়েছিল।’ পুলিশ, প্রত্যক্ষদর্শী ও ফায়ার সার্ভিসের কর্মকর্তারা বলেন, গতকাল রোববার ভোররাতে ইমাদ পরিবহনের একটি বাস খুলনার ফুলতলা থেকে ছেড়ে সোনাডাঙ্গা বাস টার্মিনালে আসে। এরপর যাত্রী নিয়ে ভোর ৫টা ৫ মিনিটে ঢাকার উদ্দেশে যাত্রা শুরু করে। পথে বাগেরহাট, গোপালগঞ্জ ও ফরিদপুরের বিভিন্ন কাউন্টার থেকে ঢাকাগামী যাত্রী ওঠানো হয় বাসটিতে। সকাল সাড়ে সাতটার দিকে শিবচরের কুতুবপুরে এক্সপ্রেসওয়েতে বাসের চালক নিয়ন্ত্রণ হারান। তখন বাসটি পাশের খাদে পড়লে ১৯ জন নিহত হন। এর মধ্যে ঘটনাস্থলেই  ১৭ জন নিহত হন। এই ১৭ লাশের সুরতহাল করেন এসআই আবদুল্লাহেল বাকী। বাকি দুজনের মৃত্যু হয় ঢাকা মেডিকেল কলেজ হাসপাতালে। আরও পড়ুন‘হঠাৎ টের পাই বাসটি প্লেনের মতো উড়ে সড়ক থেকে নিচে পড়ে যাচ্ছে’ এসআই আবদুল্লাহেল বাকী গত বছরের ২৪ এপ্রিল শিবচর হাইওয়ে থানায় যোগ দেন। বগুড়ার সোনাতলা উপজেলার চারালকান্দি গ্রামের ছেলে বাকী জগন্নাথ বিশ্ববিদ্যালয় থেকে ইংরেজি বিষয়ে স্নাতকোত্তর করেন। ২০১৮ সালের জানুয়ারিতে তিনি পুলিশের চাকরিতে যোগ দেন। পদায়ন হয় হাইওয়ে পুলিশে। আবদুল্লাহেল বাকী প্রথম আলোকে বলেন, ‘বাসের বেঁচে যাওয়া যাত্রী ও প্রত্যক্ষদর্শীরা দুর্ঘটনার বর্ণনা দিয়েছেন। অতিরিক্ত গতির কারণে চালক নিয়ন্ত্রণ হারালে বাসটি উড়ে নিচে আন্ডারপাসের দেয়ালে ধাক্কা খায়। এ কারণে নিহত ব্যক্তিদের সবার মাথায় গভীর ক্ষত ছিল। সুরতহাল শেষ করে ক্ষত-বিক্ষত মরদেহগুলো উপজেলা স্বাস্থ্য কমপ্লেক্সে নেওয়া হয়। খবর পেয়ে স্বজনেরা ছুটে আসেন। একে একে তাঁদের কাছে লাশ বুঝিয়ে দিই। এত মানুষের আহাজারি আর কখনো দেখিনি। আমি মানসিকভাবে অসুস্থ হয়ে যাচ্ছি। আজ কাজে মনোযোগ দিতে পারছি না।’ আরও পড়ুনব্যাংক কর্মকর্তার মায়ের আহাজারি, ‘আমার আগে তুই চলে গেলি কেন বাজান?’ শিবচর হাইওয়ে থানার ভারপ্রাপ্ত কর্মকর্তা আবু নাঈম প্রথম আলোকে বলেন, ইমাদ পরিবহনের বাস দুর্ঘটনাটি এক্সপ্রেসওয়েতে সবচেয়ে বড় দুর্ঘটনা। দুর্ঘটনায় উদ্ধার তৎপরতা শুরু করে লাশের সুরতহাল, লাশ হস্তান্তর করার কাজগুলো অন্যদের সঙ্গে এসআই আবদুল্লাহেল বাকীকে করতে হয়েছে। দিনভর মর্মান্তিক পরিস্থিতিতে কাজ করতে গিয়ে তিনি মানসিকভাবে কিছুটা ভেঙে পড়েছেন।",Prothom Alo,https://www.prothomalo.com/bangladesh/district/c7hs6w7mxn
"মতামত
অ্যাম্বুলেন্স আর লাশবাহী গাড়ির দিকে একটু তাকান","লেখক ডা. দীপু মাহমুদ সম্প্রতি সড়ক দুর্ঘটনায় আহত হয়েছেন। খবরটা শোনার সঙ্গে সঙ্গে আমাদের এক সহকর্মীর প্রশ্ন ছিল, অ্যাম্বুলেন্সের সামনে পড়েছিল কি? ভেবেছিলাম দাঁড়িয়ে থাকা শহরে কেবল অ্যাম্বুলেন্সই সচল, সে ধারণার বশে ওই সহকর্মীর এ অনুমান। কিন্তু তিনি বললেন অন্য কথা, ‘এরা কাউরে কেয়ার করে না, মানুষের আহা–উঁহু সমবেদনাকে পুঁজি করে ছুটে চলে যেদিক খুশি।’শিশুসাহিত্যে অগ্রণী ব্যাংক-শিশু একাডেমি পুরস্কার পাওয়া দীপু মাহমুদ ঢাকার শ্যামলী থেকে রিকশায় মনসুরাবাদ যাচ্ছিলেন। হঠাৎ কোথা থেকে একটি অ্যাম্বুলেন্স ছুটে এসে রিকশার পেছনে সজোরে ধাক্কা দেয়। লেখক পরিস্থিতির বর্ণনা দিয়েছেন এভাবে, ‘ধাক্কায় আমি ফুটন্ত পপকর্নের মতো উড়ে গিয়ে পড়লাম রাস্তায়।’ আর অ্যাম্বুলেন্সচালকের বক্তব্য, ‘আল্লার কাছে শোকর করেন। আপনি তাল সামলাতে না পেরে রিকশা থেকে উল্টে মাটিতে পড়লে আমি কী করব?  অ্যাম্বুলেন্সের ফিটনেস, চালকদের বৈধ লাইসেন্স, বিশ্রাম আর চালকদের ন্যায্য মজুরি নিশ্চিত করাটা খুবই জরুরি। স্মার্ট বাংলাদেশে বৈধ অ্যাম্বুলেন্সচালকদের একটা ডেটাবেজ বা তথ্যভান্ডার গড়ে তুলতে না পারলে আর সবাইকে মঞ্চে উঠতে দিলে লাশ বা রোগী কাউকে রক্ষা করা যাবে না ব্রেক না করলে এতক্ষণ আপনি লাশ হয়ে বছিলায় থাকতেন।’ দীপু মাহমুদ ভেবেছিলেন পথচারীরা এগিয়ে আসবেন। রাস্তায় ততক্ষণে গাড়ি-রিকশার জট লেগে গেছে। দীপু মাহমুদের বর্ণনা শুনে মনে হলো চালক শেরেবাংলা এলাকার অ্যাম্বুলেন্স মালিক সমিতির পান্ডাদের কেউ হবেন।তাঁদের কেউ কেউ শেরেবাংলা নগরের বিভিন্ন হাসপাতালে ওয়ার্ড বয় হিসেবে জীবন শুরু করে এখন কালোটাকা সাদা করার মেশিনে পরিণত হয়েছেন বলে অভিযোগ আছে। অ্যাম্বুলেন্স এখন যেন ‘দুবাইয়ের সোনার ব্যবসা’। সরকারি অ্যাম্বুলেন্স ‘নষ্ট’ থাকার চিরায়ত সমস্যা তৈরি করে তাঁরা এখন অ্যাম্বুলেন্স নবাবে পরিণত হয়েছেন। এটা শুধু ঢাকা নয়, সারা দেশেই ঘটছে। সম্প্রতি সন্দ্বীপে গিয়েও দেখলাম একই ব্যবস্থার অন্য সংস্করণ। সেখানেও হাসপাতালের অ্যাম্বুলেন্সের অসুখ, সুস্থ কেবল হাসপাতাল কর্মীদের ব্যক্তিগত অ্যাম্বুলেন্স। কাগজের পাতা ওলটালেই নজরে পড়বে অ্যাম্বুলেন্স দুর্ঘটনার খবর। সম্প্রতি অ্যাম্বুলেন্স দুর্ঘটনার সবচেয়ে মর্মান্তিক শিরোনাম ছিল—মাকে নিয়ে যুক্তরাষ্ট্রে ফেরা হলো না লিমার (জানুয়ারি ১৭, ২০২৩)। এ ঘটনায় রোগী নিয়ে ঢাকা যাওয়ার পথে শরীয়তপুরে চালকসহ ছয়জন নিহত হন। পুলিশ জানায়, অ্যাম্বুলেন্সের চালক রবিউল আগের দিন দিবাগত রাত দুইটার দিকে ঢাকা থেকে রোগী নিয়ে ভোলা যান। কিন্তু কোনো বিরতি না দিয়েই পরের দিন রাতে বরিশাল থেকে ঢাকার দিকে রওনা দেন এবং ভোর ৪টা ২০ মিনিটে তাঁর অ্যাম্বুলেন্স দুর্ঘটনার কবলে পড়ে। এ দুর্ঘটনায় নিহত যুক্তরাষ্ট্রপ্রবাসী কম্পিউটার প্রকৌশলী লুৎফুন্নাহার লিমা ও তাঁর মা জাহানারা বেগমকে নিয়ে অনেক আবেগঘন লেখা ছাপা হলেও চালক রবিউলের কথা তেমন ছাপা হয়নি।  খুলনার ছেলে রবিউল স্ত্রীকে নিয়ে থাকতেন ঢাকার খিলগাঁওয়ে। দুর্ঘটনার সময় তাঁর স্ত্রী অন্তঃসত্ত্বা ছিলেন। অনাগত সন্তানের মুখ আর দেখা হয় না রবিউলের। অ্যাম্বুলেন্স সিন্ডিকেটের হাতে বন্দী এসব অসহায় চালক। তাঁদের কোনো বেতন নেই। ‘খ্যাপের’(ট্রিপ) ওপর পয়সা।বিশ্রাম নেই, ঘুম নেই। ছুটতে হয় ক্ষুধার্ত মালিকের চাহিদায়। অ্যাম্বুলেন্সের চালকেরা বেশির ভাগই তরুণ। প্রথম কাজ পাওয়া এসব চালকের অনেকেরই হাতেখড়ি অ্যাম্বুলেন্সের স্টিয়ারিং ধরে। নতুন চালকদের কাগজপত্রের ঘাটতি থাকে, সেটাও মালিকদের সুবিধা। এ রকম চালকদের কম পয়সায় চালানো যায়। কাগজের ঘাটতি নিয়ে গাড়ি চালাতে অন্য গাড়ির চালকদের বুক ধুকপুক করলেও অ্যাম্বুলেন্সের ক্ষেত্রে সেই ধুকপুকানি থাকে না। অ্যাম্বুলেন্স আর লাশবাহী গাড়ি থামিয়ে চালকের কাগজপত্র পরীক্ষা করার হুজ্জতি কেউ দেখাতে চান না। অ্যাম্বুলেন্স আর লাশবাহী গাড়ির মালিকেরা এ নমনীয়তার সুযোগ নিয়ে কম পয়সার অদক্ষতাকে প্রশ্রয় দেন।গত ডিসেম্বরে আমার এক ভাই মারা যান ঢাকার কল্যাণপুরের একটি হাসপাতালে। তাঁকে গোসল করানোর জন্য মুর্দা সৎকারের দাতব্য প্রতিষ্ঠান আল মারকাজুলে নিতে হবে। মুর্দাবাহী গাড়ির চালক বললেন, তিনি জায়গাটা চেনেন না। খটকা শুরু সেখান থেকে। লাশ টানা গাড়ি আঞ্জুমান মুফিদুল, আল মারকাজুল চেনে না, তা কখনো হয়! আলাপে জানতে পারি, চালক সদ্য এসেছেন ঢাকায়। দেশের উত্তরাঞ্চলের একটা কম পরিচিত উপজেলায় তাঁর বাড়ি। লাইসেন্সের কথা বলতে তিনি যা উত্তর দিলেন, তা লেখার সাহস আমার নেই। উল্টো আমাকে সেই তরুণ চালক আশ্বাস দেন লাশ থাকলে কেউ (স্বভাবত পুলিশ বুঝিয়েছিলেন) ‘ঠ্যাকায়’ না। আরও পড়ুনএকজন চালক টানা কত ঘণ্টা গাড়ি চালাবেন  তল্লাশিচৌকিতে অ্যাম্বুলেন্সের ছাড় থাকার সুযোগ নেয় মাদক ব্যবসায়ীরা। গত কয়েক বছরে এ রকমের অনেক অ্যাম্বুলেন্স আর লাশবাহী গাড়ি ধরা পড়ে পুলিশের হাতে। কুমিল্লা, যশোর, কক্সবাজারের সীমান্ত হয়ে রাজধানীর দিকে আসতে থাকা এসব গাড়িতে ফেনসিডিল, ইয়াবাসহ নানা কিসিমের মাদকের চালান ছিল।ঢাকা বা চট্টগ্রাম থেকে লাশ নিয়ে মফস্‌সল শহরগুলোতে গেলে ফিরতি গাড়িগুলো টার্গেট করে পাচারকারীরা। বছর দুয়েক আগের এক ঘটনা, চট্টগ্রাম মেডিকেল কলেজ হাসপাতাল থেকে এক রোহিঙ্গা শরণার্থীর লাশ তাঁর পরিবারের কাছে পৌঁছে দেওয়ার জন্য অ্যাম্বুলেন্স ভাড়া করা হয়েছিল।  আরও পড়ুনআইনের শাসনের অভাবেই এসব ‘দুর্ঘটনা’ অ্যাম্বুলেন্স লাশটি কুতুপালং রোহিঙ্গা ক্যাম্পে পৌঁছে দিয়ে ফেরার সময় ‘খ্যাপের’ প্রলোভনে পড়ে যায়। উখিয়া টিভি স্টেশনের পাশের এক বাড়ি থেকে ইয়াবার চালান নিয়ে সেই অ্যাম্বুলেন্সে চট্টগ্রামের দিকে রওনা দেয় পাচারকারীরা। পরে ডিবি পুলিশের পরিদর্শক মানস বড়ুয়া বিষয়টি নিশ্চিত করেছিলেন।অ্যাম্বুলেন্সের ফিটনেস, চালকদের বৈধ লাইসেন্স, বিশ্রাম আর চালকদের ন্যায্য মজুরি নিশ্চিত করাটা খুবই জরুরি। স্মার্ট বাংলাদেশে বৈধ অ্যাম্বুলেন্সচালকদের একটা ডেটাবেজ বা তথ্যভান্ডার গড়ে তুলতে না পারলে আর সবাইকে মঞ্চে উঠতে দিলে লাশ বা রোগী কাউকে রক্ষা করা যাবে না।গওহার নঈম ওয়ারা লেখক ও গবেষক[email protected]",Prothom Alo,https://www.prothomalo.com/opinion/column/u8g1sj1svu
মাদ্রাসা ছুটির পর বাড়ি ফেরার পথে অটোরিকশা চাপায় শিশুর মৃত্যু,"কিশোরগঞ্জের হোসেনপুর উপজেলায় মাদ্রাসা ছুটির পর বাড়ির ফেরার পথে অটোরিকশার চাপায় সাদ (৭) নামের এক শিশুর মৃত্যু হয়েছে। আজ সোমবার সকালে উপজেলার জামাইল এলাকায় হোসেনপুর-পাকুন্দিয়া সড়কে এ দুর্ঘটনা ঘটে।মারা যাওয়া সাদ উপজেলার জামাইল গ্রামের মুরাদ মিয়ার ছেলে। সে স্থানীয় জামাইল ফুরকানিয়া মাদ্রাসার শিক্ষার্থী ছিল। স্থানীয় লোকজন জানান, সকালে মাদ্রাসা ছুটির পর বাড়ি ফেরার পথে রাস্তা পার হওয়ার সময় হোসেনপুরগামী একটি অটোরিকশা সাদকে চাপা দেয়। গুরুতর আহত অবস্থায় ফুরকানিয়া মাদ্রাসার শিক্ষক মফিজ উদ্দিন সাদকে উদ্ধার করে হোসেনপুর উপজেলা স্বাস্থ্য কমপ্লেক্সে নিয়ে গেলে চিকিৎসক মৃত ঘোষণা করেন।হোসেনপুর থানার ভারপ্রাপ্ত কর্মকর্তা মো. আসাদুজ্জামান বলেন, এ ব্যাপারে কোনো অভিযোগ পাওয়া যায়নি। অভিযোগ পেলে আইনগত ব্যবস্থা নেওয়া হবে।",Prothom Alo,https://www.prothomalo.com/bangladesh/district/1ysntujmr5
কাভার্ড ভ্যানের ধাক্কায় শিক্ষক-শিক্ষার্থী আহতের প্রতিবাদে ঢাকা–চট্টগ্রাম মহাসড়ক অবরোধ,"কুমিল্লার চান্দিনায় কাভার্ড ভ্যানের ধাক্কায় এক শিক্ষক ও দুই শিক্ষার্থী আহত হওয়ার ঘটনায় ঢাকা-চট্টগ্রাম মহাসড়ক অবরোধ করে বিক্ষোভ করেছে শিক্ষার্থীরা। উপজেলার গোমতা ইসহাকিয়া উচ্চবিদ্যালয়ের সামনে শিক্ষার্থীরা আজ সোমবার সকালে প্রায় দেড় ঘণ্টা চার লেনের মহাসড়কটি অবরোধ করলে দুই পাশে যানজটের সৃষ্টি হয়। পরে প্রশাসনের আশ্বাসে অবরোধ প্রত্যাহার করে শিক্ষার্থীরা।বিদ্যালয়ের কার্যনির্বাহী কমিটির সদস্য রুহুল আমিন বলেন, গতকাল রোববার বিকেলে বিদ্যালয় ছুটির পর বাড়ি ফিরছিলেন বিদ্যালয়ের বিজ্ঞান বিষয়ের শিক্ষক জুয়েল রানা, অষ্টম শ্রেণির শিক্ষার্থী মহিবুল হাসান ও জাহিদ হাসান। মহাসড়কের দরানীপাড়া এলাকায় পৌঁছালে চট্টগ্রামগামী বিআরটিসির একটি কাভার্ড ভ্যান নিয়ন্ত্রণ হারিয়ে কাঁচা রাস্তায় গিয়ে তিনজনকে ধাক্কা দেয়। আহত ব্যক্তিদের মধ্যে শিক্ষক জুয়েল রানা ও ছাত্র জাহিদ হাসানকে আশঙ্কাজনক অবস্থায় ঢাকার একটি বেসরকারি হাসপাতালের আইসিইউতে (নিবিড় পরিচর্যা কেন্দ্র) নেওয়া হয়। আরেক শিক্ষার্থী মহিবুল হাসানকে চান্দিনা উপজেলা স্বাস্থ্য কমপ্লেক্সে চিকিৎসা দেওয়া হয়েছে। এ ঘটনার সুষ্ঠু বিচারের দাবিতে শিক্ষার্থীরা আজ সোমবার সকাল পৌনে ১০টার দিকে বিদ্যালয়ের সামনের ঢাকা-চট্টগ্রাম মহাসড়ক অবরোধ করেন। পরে চান্দিনা উপজেলা নির্বাহী কর্মকর্তা তাপস শীল ঘটনাস্থলে উপস্থিত হয়ে সুষ্ঠু বিচারের আশ্বাস দিলে বেলা সোয়া ১১টার দিকে অবরোধ প্রত্যাহার করে শিক্ষার্থীরা।এদিকে দীর্ঘ দেড় ঘণ্টা মহাসড়কে যানবাহন চলাচল বন্ধ থাকায় যাত্রীদের চরম ভোগান্তি পোহাতে হয়েছে। দাউদকান্দি উপজেলা সদরে অবস্থিত বেগম আমেনা সুলতান বালিকা উচ্চবিদ্যালয়ের প্রধান শিক্ষক মোসা. আয়েশা আক্তার মজুমদার বলেন, তিনি সকালে কুমিল্লা থেকে বাসযোগে বিদ্যালয়ে রওনা দেন। সকাল পৌনে ১০টায় মহাসড়কের চান্দিনা উপজেলার কুটুম্বপুর এলাকায় এসে যানজটে আটকা পড়েন। দীর্ঘ সময় অপেক্ষার পর বেলা সোয়া ১১টায় বাস ছাড়ে। দীর্ঘ যানজটের মধ্যে আটকে ধীরে ধীরে বিদ্যালয়ে পৌঁছাতে হয়েছে। চান্দিনা রেদোয়ান আহমেদ বিশ্ববিদ্যালয় কলেজের অনার্স প্রথম বর্ষের শিক্ষার্থী মোহাম্মদ মারুফ বলেন, ক্লাস করতে বাসযোগে কলেজে রওনা দেন। সকাল ১০টায় দাউদকান্দির ইলেটগঞ্জ এলাকায় পৌঁছে যানজটে আটকা পড়েন। গরমের মধ্যে দীর্ঘ দেড় ঘণ্টা বাসে বসে থেকেও বাস চলাচল স্বাভাবিক না হওয়ায় বেলা সাড়ে ১১টায় আবার বাড়ি ফিরে আসার জন্য বাসে ওঠেন।গতকালের দুর্ঘটনার পর স্থানীয় লোকজন কাভার্ড ভ্যানের চালককে আটক করে দাউদকান্দির ইলিয়টগঞ্জ হাইওয়ে পুলিশের কাছে সোপর্দ করেন। ইলিয়টগঞ্জ হাইওয়ে পুলিশ ফাঁড়ির ইনচার্জ পরিদর্শক ওবায়দুল হক বলেন, সড়ক দুর্ঘটনায় শিক্ষক-শিক্ষার্থী আহত হওয়ার ঘটনায় মামলা হয়েছে। আটক কাভার্ড ভ্যানের চালককে কুমিল্লা জেলা কারাগারে পাঠানো হয়েছে।",Prothom Alo,https://www.prothomalo.com/bangladesh/district/5s947to0od
"এক্সপ্রেসওয়েতে দুর্ঘটনা
লাশ বাড়ি আসার পর মা জানলেন ছেলে আর নেই","তিন ভাই-বোনের মধ্যে সবার বড় ছিলেন খুলনার আমতলার টুটপাড়া এলাকার মো. আশফাকুজ্জামান ওরফে লিংকন (৪৫)। তাঁর মৃত্যুর খবর প্রথমে তাঁর মা হাসনা হেনাকে জানানো হয়নি। গতকাল রোববার রাতে বাড়িতে লাশ এলে মা জানতে পারেন তাঁর প্রিয় ছেলে আর নেই। গতকাল সকালে মাদারীপুরের শিবচরের কুতুবপুরে এক্সপ্রেসওয়েতে দুর্ঘটনায় নিহত ১৯ জনের একজন তাঁর ছেলে। আরও পড়ুন‘হঠাৎ টের পাই বাসটি প্লেনের মতো উড়ে সড়ক থেকে নিচে পড়ে যাচ্ছে’ বাড়ির লোকজন বলেন, আশফাক রাতে মা-বাবাকে বলে রেখেছিলেন যে ভোরে ঢাকার উদ্দেশে বের হবেন। ভোর চারটার দিকে দুই ভাই বাড়ি থেকে বের হন। খুলনার রয়েল মোড় থেকে ইমাদ পরিবহনের বাসে ওঠেন আশফাক ও তাঁর ছোট ভাই মো. ইশরাকুজ্জামান। ইশরাক গোপালগঞ্জে নেমে যান। পরে মাদারীপুরের শিবচরে এক্সপ্রেসওয়েতে বাসটি দুর্ঘটনায় পড়লে আশফাক মারা যান। আরও পড়ুন‘দুমড়েমুচড়ে যাওয়া বাস থেকে শুধু বাঁচার আকুতি আসছিল’ আশফাকুজ্জামান ছিলেন ঠিকাদার। তাঁদের গ্রামের বাড়ি গোপালগঞ্জে হলেও দীর্ঘদিন ধরে তাঁরা খুলনা নগরের টুটপাড়া এলাকায় ভাড়া থাকেন। আশফাকুজ্জামানের মেজ মামা হুমায়ুন কবির বলেন, গতকাল দুপুর ১২টার দিকে তাঁরা নিশ্চিত হন সড়ক দুর্ঘটনায় তাঁদের ভাগনে আশফাক মারা গেছেন। দুপুর সাড়ে ১২টার দিকে আশফাকের বাবা শাজাহান মোল্লাকে ছেলের মৃত্যুর খবর জানানো হয়। তবে সন্ধ্যা সাতটা পর্যন্ত মা হাসনা হেনাকে জানানো হয়নি ছেলের মৃত্যুর খবর। তাঁকে বলা হয়েছিল, সড়ক দুর্ঘটনায় ছেলে আহত হয়েছেন। আরও পড়ুনঘুমচোখে গাড়ি চালানোর পরিণতি, ৩০ ঘণ্টার বেশি বাস চালিয়ে ক্লান্ত ছিলেন চালক হুমায়ুন কবিরের সঙ্গে কথা বলতে বলতে ভেতরের ঘর থেকে আশফাকের মায়ের উচ্চস্বরে কান্নার শব্দ ভেসে আসছিল। আহাজারি করতে করতে তিনি বলছিলেন, ‘আমার লিংকনের কী হলো রে!’",Prothom Alo,https://www.prothomalo.com/bangladesh/district/79iarm0vbm
"এক্সপ্রেসওয়েতে দুর্ঘটনা
‘হঠাৎ টের পাই বাসটি প্লেনের মতো উড়ে সড়ক থেকে নিচে পড়ে যাচ্ছে’","মাদারীপুরের শিবচরে এক্সপ্রেসওয়েতে দুর্ঘটনাকবলিত ইমাদ পরিবহনের বাসটি খুলনার সোনাডাঙ্গা থেকে ছাড়ার আগে চালক ও সহকারী বলাবলি করেন ব্রেক ভালোমতো কাজ করছে না। সেটার ত্রুটি রয়েছে। মেরামত করা প্রয়োজন। তখন চালক বলেছিলেন, ঢাকায় গিয়ে যাত্রী নামিয়ে ব্রেক ঠিক করবেন।বাসটির আহত যাত্রী সাইফুল ইসলাম এই বর্ণনা দিয়ে প্রথম আলোকে বলেন, ‘আমরা বিষয়টিকে তখন গুরুত্ব দেইনি। বাসটি এক্সপ্রেসওয়েতে ওঠার পর নিয়ন্ত্রণহীন গতিতে চলতে থাকে। হঠাৎ টের পাই বাসটি প্লেনের মতো উড়ে সড়ক থেকে নিচের দিকে পড়ে যাচ্ছে। বাঁচার জন্য বাসের ছিটের নিচে বসে পড়ি। এরপর কিছু সময় সংজ্ঞা হারিয়ে ফেলি।’সাইফুল ইসলাম খুলনার ফুলতলা উপজেলার দামোদর ইউনিয়ন পরিষদের ২ নম্বর ওয়ার্ডের সদস্য। দুর্ঘটনার পর তাঁকে শিবচর উপজেলা স্বাস্থ্য কমপ্লেক্সে ভর্তি করা হয়। গতকাল রোববার সকালে মাদারীপুরের শিবচর উপজেলার কুতুবপুর এলাকায় পদ্মা সেতুর এক্সপ্রেসওয়ে থেকে বাস ছিটকে পড়ে ১৯ জন নিহত হন। দুর্ঘটনাকবলিত বাস থেকে হতাহত ব্যক্তিদের উদ্ধার করে পুলিশ, ফায়ার সার্ভিস ও স্থানীয় লোকজন। আহত কয়েকজনকে নেওয়া হয় শিবচর উপজেলা স্বাস্থ্য কমপ্লেক্সে ও এক্সপ্রেসওয়ের পাশে পাচ্চর এলাকার বেসরকারি একটি হাসপাতালে। চিকিৎসাধীন আহত যাত্রীদের সঙ্গে গতকাল সন্ধ্যায় কথা হয় প্রথম আলোর। আরও পড়ুন‘বাবা বলেছিলেন আজ ঢাকায় ফিরবেন; ফিরলেন, তবে লাশ হয়ে’ আহত ব্যক্তিদের একজন গোপালগঞ্জের কাশিয়ানি উপজেলার পুইশুর গ্রামের বাসিন্দা উজ্জ্বল সিকদার। তিনি একটি বেসরকারি কোম্পানিতে কর্মরত। গ্রামের বাড়িতে দুই দিন ছুটি কাটিয়ে গতকাল কর্মস্থলে ফিরছিলেন। ভাটিয়াপাড়ার গোপালপুর কাউন্টার থেকে সকাল সাড়ে ছয়টার দিকে ইমাদ পরিবহনের বাসে উঠে ঢাকায় রওনা হয়েছিলেন তিনি। পাচ্চর এলাকার একটি বেসরকারি হাসপাতালে চিকিৎসাধীন অবস্থায় তাঁর সঙ্গে কথা হয়। তিনি দুর্ঘটনার বর্ণনা দিয়ে বলেন, গোপালপুর থেকে বাসটি ছাড়ার পরই উচ্চগতিতে চালাচ্ছিলেন চালক। ফরিদপুরের ভাঙ্গা মোড় পার হওয়ার পর এক্সপ্রেসওয়েতে উঠে গতি আরও বেড়ে যায়। তখন অনেক যাত্রী চিৎকার-চেঁচামেচি করছিলেন। অনেকে ঘুমিয়ে ও তন্দ্রাচ্ছন্ন অবস্থায় ছিলেন। নারী ও শিশু যাত্রীরা কান্না করেন। চালক তারপরও বাসের গতি কমাচ্ছিলেন না। হঠাৎ বাসটি বাঁক খেয়ে পড়ে যেতে থাকে। রাস্তা থেকে ছিটকে সোজা নিচে পড়ে যায়। গোপালগঞ্জের ভাটিয়াপাড়া থেকে বাসটিতে উঠেছিলেন সাহাদাৎ হোসেন। আহত অবস্থায় তাঁকেও নেওয়া হয় পাচ্চরের বেসরকারি হাসপাতালটিতে। তিনি প্রথম আলোকে বলেন, বাসটি অনেক গতিতে চলছিল। মনে হচ্ছিল এই বুঝি ছিটকে পড়ে যাবে। অনেক যাত্রী হইচই করেছেন। চালক কর্ণপাত করেননি। আরও পড়ুন‘দুমড়েমুচড়ে যাওয়া বাস থেকে শুধু বাঁচার আকুতি আসছিল’ সাহাদাৎ হোসেন বলেন, ‘আমি পেছনের ছিটে জানালার পাশে বসে ছিলাম। হঠাৎ দেখি বাসটি সড়ক থেকে উড়ে নিচের দিকে পড়ে যাচ্ছে। বাঁচার জন্য সিট আঁকড়ে ধরি। এরপর আর কিছু মনে নেই। লোকজন আমাকে বাস থেকে বের করে আনেন।’পুলিশ, ফায়ার সার্ভিস ও বাসযাত্রীদের সঙ্গে কথা বলে জানা যায়, গতকাল ভোরে ইমাদ পরিবহনের ওই বাস খুলনার ফুলতলা থেকে ছেড়ে সোনাডাঙ্গা বাস টার্মিনালে আসে। এরপর যাত্রী নিয়ে ভোর ৫টা ৫ মিনিটে ঢাকার উদ্দেশে যাত্রা শুরু করে। পথিমধ্যে বাগেরহাট, গোপালগঞ্জ ও ফরিদপুরের বিভিন্ন স্টেশন থেকে ঢাকাগামী যাত্রী ওঠানো হয় বাসটিতে। সকাল সাড়ে ৭টার দিকে পদ্মা সেতুর ৪ কিলোমিটার দূরত্বে এক্সপ্রেসওয়েতে কুতুবপুর এলাকায় পৌঁছালে চালক বাসটির নিয়ন্ত্রণ হারান। তখন সড়ক থেকে বাসটি ছিটকে নিচে পড়ে যায়। এক্সপ্রেসওয়ের নিচে কুতুবপুরের ওই আন্ডারপাস দিয়ে স্থানীয় বাসিন্দারা চলাচল করেন। তাঁদের জন্য রয়েছে সার্ভিস সড়ক। সেখানে ২০ থেকে ২৫টি দোকানও রয়েছে। বাসটি ছিটকে ওই আন্ডারপাসের দেয়ালে পড়ে যায়। ওই স্থানের চায়ের দোকানি আবদুল হক প্রথম আলোকে বলেন, সকাল সাড়ে সাতটার দিকে দোকানে কয়েকজন ক্রেতা ছিলেন। হঠাৎ ঘূর্ণিঝড়ের মতো আওয়াজ দিয়ে একটি বাস উড়ে এসে আন্ডারপাসের ওপর পড়ে যায়। প্রথমে তাঁরা আতঙ্কিত হয়ে ছোটাছুটি করছিলেন। পরে উদ্ধারকাজে অংশ নেন।শিবচর হাইওয়ে থানার উপপরিদর্শক আবদুল্লাহেল বাকী আরেকটি দুর্ঘটনার মৃত ব্যক্তির লাশ উদ্ধারে কাজ করছিলেন এক্সপ্রেসওয়েতে। দুর্ঘটনার খবর পেয়ে ছুটে যান। তিনি প্রথম আলোকে বলেন, চাকা ফেটে যাওয়ার কোনো আলামত সড়কে দেখতে পাননি। বাসের বেঁচে যাওয়া যাত্রী ও প্রত্যক্ষদর্শীরা তেমন কিছু বলেননি। নিয়ন্ত্রণ হারিয়ে বাসটি উড়ে নিচে আন্ডারপাসের দেয়ালে ধাক্কা লেগেছে। আরও পড়ুনবিশ্ববিদ্যালয়ে পড়ুয়া মেয়েকে হারিয়ে বাবার আহাজারি শিবচর হাইওয়ে থানার ভারপ্রাপ্ত কর্মকর্তা আবু নাঈম প্রথম আলোকে বলেন, বাসটির ফিটনেস নেই এমন তথ্য পেয়েছেন। অনেক যাত্রী বলেছেন ব্রেক কাজ করছিল না। চাকা ফেটে যাওয়ার বিষয়টি নিয়ে সন্দেহ আছে। আন্ডারপাসের দেয়ালে ধাক্কায় চাকার কিছু অংশ ছিঁড়ে গেছে। চাকার ড্রামটি অক্ষত আছে। চাকা ফেটে গেলে ড্রামটি ভেঙে যাওয়ার কথা। বৃষ্টি থাকায় সড়ক ছিল পিচ্ছিল। অতিরিক্ত গতিতে বাসটি চালানোর কারণে চালক বাসের নিয়ন্ত্রণ রাখতে পারেননি। যার কারণে প্লেনের মতো উড়ে গিয়ে নিচে আছড়ে পড়ে। আরও পড়ুনআফসানার মায়ের আহাজারি, আর কত মায়ের কোল খালি হবে",Prothom Alo,https://www.prothomalo.com/bangladesh/district/5eff5sewp7
এক্সপ্রেসওয়েতে দুর্ঘটনায় ইমাদ পরিবহনের মালিকের নামে মামলা,"মাদারীপুরের শিবচরে এক্সপ্রেসওয়েতে ১৯ জনের প্রাণহানির ঘটনায় গোপালগঞ্জের ইমাদ পরিবহনের মালিক সাব্বির হোসেনকে আসামি করে একটি মামলা হয়েছে। গতকাল রোববার দিবাগত রাত পৌনে একটার দিকে শিবচর হাইওয়ে থানার সার্জেন্ট জয়ন্ত সরকার বাদী হয়ে মামলাটি করেন। মামলার তথ্য আজ সোমবার সকাল সাড়ে ১০টার দিকে প্রথম আলোকে নিশ্চিত করেছেন শিবচর থানার ভারপ্রাপ্ত কর্মকর্তা (ওসি) মো. আনোয়ার হোসেন। আরও পড়ুনঘুমচোখে গাড়ি চালানোর পরিণতি, ৩০ ঘণ্টার বেশি বাস চালিয়ে ক্লান্ত ছিলেন চালক ওসি আনোয়ার হোসেন বলেন, ‘আমাদের থানায় রাত পৌনে একটার দিকে মামলাটি রেকর্ড হয়েছে। মামলার আসামি ইমাদ পরিবহনের মালিক, ব্যবস্থাপকসহ সংশ্লিষ্ট কর্তৃপক্ষ। মালিক ছাড়া নির্দিষ্ট করে আর কারও নাম নেই। হাইওয়ে পুলিশ মামলাটির তদন্ত করবে।’ গতকাল রোববার ভোর চারটার দিকে খুলনার ফুলতলা থেকে ইমাদ পরিবহনের একটি বাস ঢাকার উদ্দেশে ছেড়ে আসে। পরে ভোর ৫টা ৫ মিনিটে খুলনার সোনাডাঙ্গা থেকে বাসটি যাত্রী নিয়ে ঢাকার দিকে রওনা হয়। বাসটির চালক সকাল সাড়ে সাতটার দিকে পদ্মা সেতুর আগে এক্সপ্রেসওয়ের কুতুবপুর এলাকায় নিয়ন্ত্রণ হারান। এতে বাসটি ছিটকে পড়ে দুমড়েমুচড়ে যায়। এতে চালক জাহিদ হাসান, তাঁর সহকারী ইউসুফসহ ১৯ জনের মৃত্যু হয়। এই প্রাণহানির ঘটনায় জেলা প্রশাসন ও হাইওয়ে পুলিশ আলাদা দুটি তদন্ত কমিটি করেছে। আরও পড়ুন‘এক্সপ্রেসওয়েতে এত বড় দুর্ঘটনা আগে কেউ দেখেনি’",Prothom Alo,https://www.prothomalo.com/bangladesh/district/3ggxwnlffz
"এক্সপ্রেসওয়েতে দুর্ঘটনা
ব্যাংক কর্মকর্তার মায়ের আহাজারি, ‘আমার আগে তুই চলে গেলি কেন বাজান?’","‘রাতে বলেছিল, ভোরে ঢাকায় যাবে। সেটিই ছিল আমার সঙ্গে তাঁর শেষ কথা। এখন কে এসে আমায় ‘‘মা’’ বলে ডাক দিবে। আমার কাছে ভাত খেতে চাইবে। আমার আগে তুই চলে গেলি কেন বাজান?’ বিলাপ করতে করতে কথাগুলো বলছিলেন ব্যাংক কর্মকর্তা আবদুল্লাহ আল মামুনের (৪২) মা নুরুন নাহার।গতকাল রোববার সকালে মাদারীপুরের শিবচর উপজেলার কুতুবপুর এলাকায় পদ্মা সেতুর এক্সপ্রেসওয়ে থেকে বাস ছিটকে পড়ে ১৯ জন নিহত হন। তাঁদের একজন খুলনা নগরের সোনাডাঙ্গা থানার আলী ক্লাব এলাকার তমিজউদ্দিন সড়কের বাসিন্দা মামুন। তিনি পূবালী ব্যাংকের ঢাকার মুঘলটলী শাখার প্রিন্সিপাল অফিসার ছিলেন। আরও পড়ুনঘুমচোখে গাড়ি চালানোর পরিণতি, ৩০ ঘণ্টার বেশি বাস চালিয়ে ক্লান্ত ছিলেন চালক পরিবারের সদস্যরা জানান, ১২ বছরের বেশি সময় ধরে ঢাকার রায়েরবাগ এলাকায় পরিবার নিয়ে থাকতেন আবদুল্লাহ আল মামুন। গত ডিসেম্বরে পরিবার নিয়ে খুলনায় চলে আসেন। ১০ বছরের ছেলেকে ভর্তি করেছেন বাড়ির পাশের একটি বিদ্যালয়ে। তিনি নিজেও খুলনায় বদলি হয়ে আসার চেষ্টা করছিলেন। পরিবার খুলনায় নিয়ে আসার পর প্রতি বৃহস্পতিবার অফিস শেষ করে খুলনায় চলে আসতেন। আবার ঢাকায় ফিরতেন শনিবার রাতে অথবা রোববার সকালে। গতকাল ভোরে ইমাদ পরিবহনের একটি বাসে খুলনা থেকে ঢাকার উদ্দেশে বের হয়েছিলেন আবদুল্লাহ আল মামুন (৪২)। সকাল সাড়ে ১০টার দিকে ছেলের মৃত্যুর খবর জানতে পারেন তাঁর মা নুরুন নাহার। সেই থেকে তাঁর কান্না যেন থামছেই না।গতকাল বিকেলে খুলনা নগরের তমিজউদ্দিন সড়কে মামুনদের বাড়িতে গিয়ে দেখা যায়, মা নুরুন নাহারের আহাজারিতে ভারী হয়ে উঠেছে বাড়ির পরিবেশ। বাবা শেখ মোহাম্মদ আলীও অনেকটা নির্বাক। দাদা-দাদির মাঝে বসে ছিল মামুনের ১০ বছরের ছেলে আবদুল্লাহ আল মুবিন (রাফি)। আত্মীয়স্বজনেরা এসেছেন তাঁদের সান্ত্বনা দিতে। নিচে খাটিয়া এনে রাখা হয়েছে, সবাই বসে আছেন মামুনের লাশের অপেক্ষায়। আরও পড়ুনআফসানার মায়ের আহাজারি, আর কত মায়ের কোল খালি হবে নুরুন নাহার বলেন, ঢাকায় অফিসে না যাওয়ায় সকাল ১০টার দিকে তাঁর মোবাইল নম্বরে ফোন করেন ঢাকা অফিসের লোকজন। এরপর তিনি মামুনের মোবাইলে একাধিকবার ফোন করেন। তখনো ফোনে রিং হচ্ছিল কিন্তু কেউ ফোন ধরছিল না। ১০-১৫ বার ফোন দিয়েও কোনো সাড়া না পেয়ে হতাশ হয়ে পড়েন। সাড়ে ১০টার দিকে মামুনকে গাড়িতে পৌঁছে দেওয়া অটোরিকশাচালক বাড়িতে এসে জানতে চান মামুনের কোনো খবর পাওয়া গেছে কি না। এরপর তিনি জানান, মামুন যে গাড়িতে গেছে, সেটি দুর্ঘটনায় পড়েছে। পরে তাঁরা বুঝতে পারেন মামুনের বড় কোনো বিপদ ঘটেছে। মামুনেরা তিন ভাই, এক বোন। মামুন মেজ। বাবা শেখ মোহাম্মদ আলী বাংলাদেশ কৃষি ব্যাংকের ঊর্ধ্বতন কর্মকর্তা ছিলেন। ২০০৯ সালে তিনি অবসরে যান। মোহাম্মদ আলী বলেন, খবর শোনার পর বড় ছেলে আবদুল্লাহ আল মাসুম শিবচরে যান। সেখান থেকে মামুনের লাশ নিয়ে বিকেলের দিকে বাড়ির পথে রওনা হন। লাশ আনার পর রাতেই বসুপাড়া কবরস্থানে দাফন সম্পন্ন হয়। আরও পড়ুন‘দুমড়েমুচড়ে যাওয়া বাস থেকে শুধু বাঁচার আকুতি আসছিল’",Prothom Alo,https://www.prothomalo.com/bangladesh/district/4gjv5dll4b
"এক্সপ্রেসওয়েতে দুর্ঘটনা
ঘুমচোখে গাড়ি চালানোর পরিণতি, ৩০ ঘণ্টার বেশি বাস চালিয়ে ক্লান্ত ছিলেন চালক","সাত মাস আগে ইমাদ পরিবহনে চালক হিসেবে যোগ দেন জাহিদ হাসান (৪০)। ওই পরিবহনের বাসগুলো খুলনা, পিরোজপুর ও সাতক্ষীরা থেকে রাজধানী ঢাকায় চলাচল করে। পরিবহন কোম্পানিটির চালকদের বাস চালাতে হয় অনেকটা বিরামহীনভাবে। জাহিদ হাসানকেও বাস চালাতে হতো ক্লান্ত দেহে, চোখে ঘুম নিয়ে। বিশ্রামের ফুরসত পেতেন না বললেই চলে। আর পরিণতিই যেন দেখা গেল গতকাল রোববার সকালে।চালক জাহিদ হাসান ইমাদ পরিবহনের বাসটি নিয়ে গতকাল ভোরে খুলনা থেকে ঢাকার উদ্দেশে রওনা হন। মাদারীপুরের শিবচর উপজেলার কুতুবপুর এলাকায় পদ্মা সেতুর এক্সপ্রেসওয়ে থেকে ছিটকে পড়ে তাঁর বাসটি। এতে তিনিসহ ১৯ যাত্রী নিহত হন। ক্লান্ত দেহে ঘুমচোখে অতিরিক্ত গতিতে বাস চালানোর কারণে এত প্রাণহানি হয়েছে বলে জানিয়েছে হাইওয়ে পুলিশ। জাহিদ হাসানের ছেলেও জানিয়েছেন, টানা বাস চালিয়ে তাঁর বাবা ক্লান্ত ছিলেন। দুর্ঘটনায় নিহত ১৯ জনের মরদেহ পরিবারের কাছে বুঝিয়ে দিয়েছে স্থানীয় প্রশাসন। গতকাল সন্ধ্যা সাড়ে ছয়টায় শিবচর উপজেলা স্বাস্থ্য কমপ্লেক্স থেকে সর্বশেষ চালকের সহকারী ইউসুফের মরদেহ হস্তান্তর করা হয়। এ ঘটনা তদন্তে জেলা প্রশাসন ও হাইওয়ে পুলিশ আলাদা দুটি তদন্ত কমিটি করেছে।বাংলাদেশ সড়ক পরিবহন কর্তৃপক্ষ (বিআরটিএ) সূত্র জানিয়েছে, বাসটির চলাচলের অনুমতি ছিল না। ফিটনেস সনদের মেয়াদও পেরিয়ে গিয়েছিল।হাইওয়ে পুলিশ, ফায়ার সার্ভিস ও স্থানীয় সূত্র জানায়, গতকাল ভোর চারটার দিকে খুলনার ফুলতলা থেকে ইমাদ পরিবহনের বাসটি ঢাকার উদ্দেশে ছেড়ে আসে। ভোর ৫টা ৫ মিনিটে খুলনার সোনাডাঙ্গা থেকে বাসটি যাত্রী নিয়ে ঢাকার দিকে রওনা হয়। বাসটির চালক সকাল সাড়ে সাতটার দিকে পদ্মা সেতুতে ওঠার আগে এক্সপ্রেসওয়ের কুতুবপুর এলাকায় নিয়ন্ত্রণ হারান। এতে বাসটি এক্সপ্রেসওয়ের রেলিং ভেঙে ছিটকে পড়ে। এরপর কমপক্ষে ১০০ ফুট নিচে এক্সপ্রেসওয়ের আন্ডারপাসের দেয়ালের সঙ্গে সজোরে ধাক্কা লেগে বাসটি দুমড়েমুচড়ে যায়। এতে ঘটনাস্থলেই চালক জাহিদ হাসান, তাঁর সহকারী ইউসুফসহ ১৭ জনের মৃত্যু হয়। চিকিৎসার জন্য ১২ জনকে ঢাকা মেডিকেল কলেজ হাসপাতালে নেওয়া হলে সেখানে বাসটির সুপারভাইজার মিনহাজসহ আরও এক যাত্রীর মৃত্যু হয়। ক্লান্ত শরীরে ঘুমচোখে ছিলেন চালকইমাদ পরিবহনের চালক জাহিদ হাসান বৃহস্পতিবার ঢাকার দোলাইরপাড়ের বাসা থেকে বের হন। ওই দিন রাতেই যাত্রীবাহী বাসটি নিয়ে যান পিরোজপুরে। পরের দিন শুক্রবার সকালে পিরোজপুর থেকে যাত্রী নিয়ে ঢাকায় ছুটে আসেন। শুক্রবার বিকেলে আবার যাত্রী নিয়ে ছুটে যান পিরোজপুরে। রাতে পিরোজপুর পৌঁছে পরের দিন শনিবার সকালে আবার যাত্রী নিয়ে ঢাকায় ছুটে আসেন। ঢাকা থেকে শনিবার দুপুরে আবার ছুটে যান খুলনায়। রাতে বাসের মধ্যে তিন থেকে চার ঘণ্টা বিশ্রাম নিয়ে রোববার ভোর চারটায় খুলনার ফুলতলা থেকে বাসটি নিয়ে ঢাকার উদ্দেশে যাত্রা করেন। এভাবে তিনি গত ৪৮ ঘণ্টার মধ্যে ৩০ ঘণ্টার বেশি সময় বাস চালিয়ে ক্লান্ত হয়ে পড়েন। গতকাল বিকেলে জাহিদের ছেলে রাতুল হাসান বাবার লাশ শনাক্ত করার জন্য শিবচর উপজেলা স্বাস্থ্য কমপ্লেক্সে আসেন। তিনি প্রথম আলোকে বলেন, ‘বাবা সপ্তাহে এক দিন বাসায় আসার সুযোগ পান। গাড়ি চালিয়ে তিনি সব সময় ক্লান্ত থাকেন। বৃহস্পতিবার বাসা থেকে বের হয়ে ঢাকা, পিরোজপুর, খুলনা রুটে পাঁচটি ট্রিপে বাস চালিয়েছেন। বাবা শনিবার রাতে ফোনে জানান, তিনি খুব ক্লান্ত ছিলেন। রোববার ঢাকায় ফিরে বাসায় এক দিন বিশ্রাম নেওয়ার কথা বলেছিলেন। কিন্তু বাবা আমাদের ফাঁকি দিয়ে চির বিশ্রামে চলে গেলেন।’ চালকদের ব্যস্ত সূচি ও বিশ্রামের ঘাটতির বিষয়ে দৃষ্টি আকর্ষণ করা হলে ইমাদ পরিবহনের ব্যবস্থাপক (অপারেশন) ওয়াহিদুল ইসলাম মুঠোফোনে বলেন, ‘আমাদের কোম্পানির বাস যাঁরা চালান, তাঁদের বিশ্রামের জন্য প্রতিটি জায়গায় আমাদের ঘর রাখা আছে। দুর্ঘটনাকবলিত বাসটির চালক জাহিদ ক্লান্ত ছিলেন, তিনি এমন কথা আমাদের কাউকে জানাননি।’চালকের ক্লান্তির কথা বলেছেন শিবচর হাইওয়ে পুলিশের ওসি আবু নাঈম মো. মোফাজ্জেল হকও। তিনি প্রথম আলোকে বলেন, ‘প্রাথমিকভাবে জেনেছি, ইমাদ পরিবহনের বাসটির চালক কোনো রকম বিশ্রাম না নিয়ে বাসটি চালাচ্ছিলেন। দীর্ঘ সময় বাস চালানোর কারণে তিনি ক্লান্ত ছিলেন। সকাল সকাল ঘুম ঘুম চোখে বাস চালানোয় নিয়ন্ত্রণ হারিয়ে ফেলেন তিনি।’ অতি গতির কারণে নিয়ন্ত্রণ হারায় বাসঢাকার যাত্রাবাড়ী থেকে এক্সপ্রেসওয়ের শুরু। পদ্মা সেতুসহ ৭৫ কিলোমিটারের সড়কটি শেষ হয়েছে ফরিদপুরের ভাঙ্গায়। এরপর দেশের দক্ষিণ-পশ্চিম অঞ্চলের বিভিন্ন জেলায় আলাদা সড়ক ধরে যানবাহনগুলো চলাচল করে। সরকার এক্সপ্রেসওয়েতে গাড়ির গতি নির্ধারণ করেছে ঘণ্টায় ৮০ কিলোমিটার। কিন্তু ঘণ্টায় ১০০ থেকে ১২০ কিলোমিটার গতিতে গাড়ি চালান চালকেরা। এর আগে গত ১৭ জানুয়ারি অতি গতিতে চলতে গিয়ে রোগীবাহী একটি অ্যাম্বুলেন্স ট্রাকের পেছনে ঢুকে যায়। এতে ছয়জন নিহত হন। ঘটনাটি ঘটে সড়কটির জাজিরার নাওডোবা এলাকায়। গতকাল ইমাদ পরিবহনের বাসটি চলছিল অতিরিক্ত গতিতে। বাসের যাত্রী ছিলেন খুলনার ফুলতলা উপজেলার দামুদার ইউনিয়নের ২ নম্বর ওয়ার্ডের সদস্য সাইফুল ইসলাম। তিনি বাসের পেছনের অংশে বসে ছিলেন। আহত হয়ে তিনি চিকিৎসা নেন শিবচর উপজেলা স্বাস্থ্য কমপ্লেক্সে। তিনি প্রথম আলোকে বলেন, ‘খুলনার সোনাডাঙ্গা থেকে বাসটি ছাড়ার পর হাইওয়েতে উঠেই বেপরোয়া গতিতে বাসটি চালানো হচ্ছিল। আমরা যাত্রীরা কয়েক দফা বারণ করেছিলাম। কিন্তু চালক কারও কোনো কথা শোনে নাই। বাসটির ব্রেক চাকার সঙ্গে ভালোমতো কাজ করছিল না। এমন কথা চালক ও হেলপার নিজেদের মধ্যেই বলাবলি করছিল।’উদ্ধার করা মরদেহগুলোর সুরতহাল করেছেন শিবচর হাইওয়ে থানার উপপরিদর্শক আবদুল্লাহেল বাকী। তিনি বলেন, বাসের প্রথম অংশের যাত্রীরা মাথায় প্রচণ্ড আঘাত পেয়ে প্রাণ হারিয়েছেন। এক জেলার ৮ জনের প্রাণহানিদুর্ঘটনায় নিহত ১৯ জনের মধ্যে ৮ জনের বাড়ি গোপালগঞ্জে। বাকি ১১ জনের মধ্যে খুলনার ৪ জন, বাগেরহাটের ২ জন, ফরিদপুর, নড়াইল, সাতক্ষীরা, ব্রাহ্মণবাড়িয়া ও পাবনার ১ জন করে।গোপালগঞ্জের বনগ্রাম এলাকার শামসুল হকের ছেলে মোস্তাক আহমেদ (৪২) তিন বছর আগে সিঙ্গাপুর থেকে দেশে ফিরে ব্যবসা শুরু করেছিলেন। আবারও তিনি সিঙ্গাপুরে যেতে ভিসার জন্য ঢাকায় যাচ্ছিলেন। এক্সপ্রেসওয়েতে দুর্ঘটনায় প্রাণ হারান মোস্তাক।মোস্তাকের স্ত্রী জোনাকি বেগম প্রথম আলোকে বলেন, ‘আমার সব শ্যাষ হইয়া গেল। আমার ছোট ছোট দুই পোলা লইয়া কই যামু আমি। স্বামী ছাড়া আমাগো দেখার কেউ নাই। আল্লাহ তুমি আমারে মরণ দিতা। আমার স্বামীকে ফিরাইয়া দাও তুমি।’ ফরিদপুর জোনের হাইওয়ে পুলিশ সুপার মাহাবুবুল হাসান প্রথম আলোকে বলেন, ‘বাসটির ফিটনেসে ও যান্ত্রিক ত্রুটি রয়েছে। আমরা তদন্ত কমিটি করেছি। তদন্ত শেষেই বাসটির মালিকের বিরুদ্ধে আইনগত ব্যবস্থা নেওয়া হবে।’ তিনি জানান, এক্সপ্রেসওয়েতে যেন অতিরিক্ত গতিতে যানবাহন চলতে না পারে, সে জন্য তাঁদের টিম কাজ করছে। অতিরিক্ত গতিতে কোনো গাড়ি চললেই মামলা দিয়ে থাকেন তাঁরা।চার জেলায় নিহত ৫দেশের চার জেলা—পিরোজপুর, বগুড়া, চুয়াডাঙ্গা ও কুড়িগ্রামে সড়ক দুর্ঘটনায় দুই মোটরসাইকেল আরোহীসহ অন্তত পাঁচজন নিহত হয়েছেন। গতকাল সকাল থেকে দুপুর পর্যন্ত দুর্ঘটনাগুলো ঘটে। আরও পড়ুনখাদে পড়া বাসটির চলাচলের অনুমতি ছিল না, আগেও দুর্ঘটনায় পড়েছিল",Prothom Alo,https://www.prothomalo.com/bangladesh/district/mox8q2go9s
"ভোরে একসঙ্গে বের হয়েছিলেন, সন্ধ্যায় ফিরলেন বড় ভাইয়ের লাশ নিয়ে","ভোরে দুই ভাই বাড়ি থেকে বের হন। এরপর খুলনায় গিয়ে শহরের রয়েল মোড় থেকে ইমাদ পরিবহনের বাসে ওঠেন। পথে গোপালগঞ্জে নেমে যান ছোট ভাই ইশরাকুজ্জামান। একটু পর খবর পান বাস খাদে পড়ে তাঁর বড় ভাই আশফাকুজ্জামান (৪৫) প্রাণ হারিয়েছেন।পেশায় ঠিকাদার ছিলেন আশফাকুজ্জামান। গ্রামের বাড়ি গোপালগঞ্জে হলেও দীর্ঘদিন ধরে তাঁর পরিবার খুলনা শহরের টুটপাড়া এলাকায় ভাড়া বাড়িতে থাকেন। ছোট ভাই ও বোনের বিয়ে হয়ে গেলেও বিয়ে করেননি আশফাকুজ্জামান। পুলিশ ও ফায়ার সার্ভিস সূত্রে জানা যায়, রোববার সকাল সাড়ে সাতটার দিকে খুলনা থেকে ছেড়ে আসা ইমাদ পরিবহনের একটি বাস পদ্মা সেতুর আগে এক্সপ্রেসওয়ের শিবচরের কুতুবপুর এলাকায় নিয়ন্ত্রণ হারিয়ে খাদে পড়ে যায়। এ সময় দুমড়েমুচড়ে যায় বাসটি। এ ঘটনায় এখন পর্যন্ত ১৯ জন মারা গেছেন। তাঁদের একজন আশফাকুজ্জামান।আজ সন্ধ্যার পর টুটপাড়া এলাকায় তাঁদের বাড়ির সামনে গিয়ে দেখা যায়, বাড়ির সামনের গলির মুখে মানুষের জটলা। তবে কেউ বাড়ির দিকে যাচ্ছেন না। এর কারণ জানা গেল তাঁদের বাড়ির মধ্যে প্রবেশ করে।সন্ধ্যা সাড়ে সাতটার দিকে আশফাকুজ্জামানের মেজ মামা হুমায়ুন কবির বলেন, ‘ছেলে মারা যাওয়ার খবর এখনো মাকে জানানো হয়নি। বলা হয়েছে, আশফাক অসুস্থ। তবে মনে হয়, মানুষের উপস্থিতি দেখে কিছুটা অনুমান করতে পেরেছে আমার বোন।’   আরও পড়ুন‘আব্বার লগে আর ভাত খাওয়া হইব না’ এশার নামাজের পর জানাজা শেষে টুটপাড়া কবরস্থানে আশফাকুজ্জামানের লাশ দাফন করা হবে জানিয়ে হুমায়ুন কবির বলেন, আজ বেলা তিনটার দিকে শিবচর থেকে লাশ নিয়ে খুলনার উদ্দেশে রওনা দেন তাঁর ছোট ভাগনে ইশরাকুজ্জামান। পথে যানজটের কারণে সন্ধ্যা সাড়ে সাতটায়ও লাশ বাড়িতে পৌঁছায়নি। আরও পড়ুনখাদে পড়া বাসটির চলাচলের অনুমতি ছিল না, আগেও দুর্ঘটনায় পড়েছিল হুমায়ুন কবিরের সঙ্গে কথা বলতে বলতেই ভেতরের ঘর থেকে আশফাকুজ্জামানের মা হাসনা হেনার কান্নার শব্দ ভেসে আসে। বিলাপ করতে করতে তিনি বলছেন, ‘আমার ছেলের কী হলো।’ঘরে গিয়ে দেখা যায়, কাঁদতে থাকা হাসনা হেনাকে সান্ত্বনা দেওয়ার চেষ্টা করছেন আশপাশে থাকা নারীরা। পাশেই চেতনাহীন শুয়ে ছিলেন আশফাকুজ্জামানের একমাত্র বোন দিলারা জাহান। আরও পড়ুন‘মা কী, বোঝার আগেই মেয়েটা মাকে হারাল’",Prothom Alo,https://www.prothomalo.com/bangladesh/district/63korl3f1w
"‘মা কী, বোঝার আগেই মেয়েটা মাকে হারাল’","‘ওরে আল্লাহরে, এ তুমি কী করলে। আমার তো সব শেষ হয়ে গেল। ওরে আমার সোনার পাখি উড়ে গেল রে। আমার তো আর কেউ রইল না। ‌আমি এখন কী নিয়ে বেঁচে থাকপো।’রোববার সন্ধ্যায় গোপালগঞ্জ সদরের পাঁচুরিয়া এলাকায় শামসুল হক রোডে সাদিয়া আক্তার সুইটির (২২) বাড়িতে এভাবেই আহাজারি-বিলাপ করছিলেন তাঁর মা বিউটি আক্তার। ওই দিন সকালে পদ্মা সেতুর এক্সপ্রেসওয়ের কুতুবপুর এলাকায় যাত্রীবাহী বাস খাদে পড়ে নিহত ব্যক্তিদের একজন সাদিয়া।সাদিয়া ঢাকার মোহাম্মদপুরে বাংলাদেশ ইউনিভার্সিটির ইংরেজি বিভাগের তৃতীয় বর্ষের শিক্ষার্থী ছিলেন। থাকতেন স্বামীর সঙ্গে ঢাকার মিরপুরে। তবে এর আগে সাদিয়ার বাবা বলেছিলেন, তাঁর মেয়ে ঢাকা বিশ্ববিদ্যালয়ে পড়েন।   স্বজনেরা জানান, তিন-চার দিন আগে বাবা-মায়ের কাছে এসেছিলেন সাদিয়া। ছয় মাসের ছোট্ট মেয়ে হুজাইরা বিনতে রেজাকে নানুর কাছে রেখে যাচ্ছিলেন ঢাকায়। সাদিয়াকে এগিয়ে দিতে যাওয়া তাঁর বাবা মোহাম্মদ মাসুদ মিয়াও (৫২) গুরুতর আহত হয়েছেন এই দুর্ঘটনায়।রোববার সকালে দুর্ঘটনায় ভাইজির মৃত্যুর খবর শুনে গোপালগঞ্জ থেকে মাদারীপুর যান সাদিয়ার চাচা পিল্টন মিয়া। ঢাকা থেকে ছুটে যান তাঁর স্বামী রেজাউর রহমানও। দুপুরের পর মাদারীপুর থেকে সাদিয়ার লাশ আর তাঁর গুরুতর অসুস্থ বাবাকে নিয়ে গোপালগঞ্জে পৌঁছান তাঁরা। সাদিয়ার বাবাকে গোপালগঞ্জ ২৫০ শয্যা হাসপাতালে ভর্তি করে লাশ নিয়ে আসা হয় বাড়িতে। কিছু সময় পরই শুরু হয় প্রচণ্ড ঝড়-বৃষ্টি।বৃষ্টি উপেক্ষা করে স্বজন-প্রতিবেশীরা ভিড় করেন পাঁচুরিয়ায় ওই বাড়িতে। এ সময় সেখানে হৃদয়বিদারক পরিবেশের সৃষ্টি হয়। নিহত সাদিয়ার ছোট চাচা পিল্টন মিয়া প্রথম আলোকে বলেন, সাদিয়ার দুই বোন ছিল। ছোট বোনটা ২০১৭ সালে মারা গেছে। তখন ক্লাস সিক্সে পড়ত। সেই থেকে বাবা-মায়ের একমাত্র সম্বল ছিল এই মেয়েটা। দেড় বছর হলো তাঁর বিয়ে হয়েছে। তাঁর  স্বামী ঢাকায় একটি বেসরকারি প্রতিষ্ঠানে চাকরি করেন। তাঁদের ছয় মাসের একটি মেয়ে আছে। তাকে নানুর কাছে রেখেই বাবার সঙ্গে ঢাকায় যাচ্ছিলেন সাদিয়া।নিহতের প্রতিবেশী সাবিহা আলম বলেন, ‘সকালে ভোরে বাড়ি থেকে যাওয়ার সময়ও মেয়েটা আমারে বলে গেছে। গোপালগঞ্জ থেকে সকালে ছয়টায় ওদের বাস ছিল। আমিই খবর শুনে দৌড়ে এসে ওর মারে বলেছি। দুই-দুইটা বোনই চলে গেল। পরিবারটা নিশ্চিহ্ন হয়ে গেল। এমন মৃত্যু মেনে নেওয়া যায় না।’ এ সময় ঘরের ভেতরে সাদিয়ার মায়ের কান্না আর আহাজারিতে কেঁদে ফেলেন তিনিও। এর মধ্যেই ‘বাচ্চা ভয় পাবে আর কাঁদবেন না’ বলে তাঁর মাকে সান্ত্বনা দেওয়ার চেষ্টা করতে এগিয়ে যান সাবিহা। তবে কিছুতেই শান্ত করা যাচ্ছিল না তাঁকে।বিলাপ করতে করতে বলতে থাকেন, ‘আমি কী লেখাপড়া করিলাম রে। কী হইল এই পড়ালেখা কইরে করে। রাস্তায়ই তো মরতে হলো। ওরে তোরা আমারে ছেড়ে দে। আমার মা আমারে ডাকতেছে।‌ মা তুই আমারে নিয়ে গেলি না কেন। আমি এই দুনিয়ায় একা থেকে কী করব?’গত বুধবার ঢাকা থেকে বাবার বাড়িতে এসেছিলেন তিনি। ছয় মাসের ছোট্ট মেয়ে হুজাইফা বিনতে রেজাকে নানুর কাছে রেখে ঢাকার বাসায় যাচ্ছিলেন। স্বজনদের আহাজারির ভিড়ে প্রায় স্তব্ধ দাঁড়িয়ে ছিলেন সাদিয়ার স্বামী রেজাউর রহমান। কান্নার শব্দে ঘুম ভেঙে যাওয়া মেয়েকে কোলে নিয়ে শান্ত করার চেষ্টা করছিলেন তিনি। তিনি বলেন, ‘ওর ছোট বোনটা মারা গেছে প্রায় পাঁচ বছর। তার নাম ছিল শ্রাবণী আক্তার। আমার মেয়েরও ডাকনাম রাখা হয় শ্রাবণী। এখানে ওর নানুর কাছেই থাকত আমাদের মেয়ে। মাসে দুই-তিনবার আসত সাদিয়া। এই মাসের ২২ তারিখে ওর বয়স ৬ মাস পূর্ণ হবে। আল্লাহ মেয়েটারে বাঁচাইল। কিন্তু মা কী, বোঝার আগেই মেয়েটা মাকে হারাল।’রোববার রাতে পাঁচুরিয়া মারকাজ মসজিদে জানাজা শেষে পাশের কবরস্থানে দাফন করা হয় সাদিয়াকে। তাঁর আরেক চাচা মোকাররাম হোসেন মিয়া প্রথম আলোকে বলেন, ‘আমাদের এই এক্সপ্রেস ওয়ে হয়ে কী লাভ হলো। প্রতিদিনই দুর্ঘটনা হচ্ছে। গাড়ির গতির কোনো নিয়ন্ত্রণ নেই। রাস্তায় বের হতে হয় জীবনটা হাতে নিয়ে। এমন অনিরাপদ জীবন তো কারও কাম্য নয়।’পুলিশ ও ফায়ার সার্ভিস সূত্রে জানা যায়, আজ সকাল সাড়ে সাতটার দিকে খুলনা থেকে ছেড়ে আসা ইমাদ পরিবহনের একটি বাস পদ্মা সেতুর আগে এক্সপ্রেসওয়ের শিবচরের কুতুবপুর এলাকায় নিয়ন্ত্রণ হারিয়ে খাদে পড়ে যায়। এ সময় দুমড়েমুচড়ে যায় বাসটি। এ ঘটনায় এখন পর্যন্ত ১৯ জন মারা গেছেন।",Prothom Alo,https://www.prothomalo.com/bangladesh/district/uomg57npbq
"এক্সপ্রেসওয়েতে দুর্ঘটনা
‘বাবা বলেছিলেন আজ ঢাকায় ফিরবেন; ফিরলেন, তবে লাশ হয়ে’","ব্রাক্ষণবাড়িয়ার কসবার অনন্তপুর গ্রামের ছেলে জাহিদ হাসান (৪০) ২০ বছর ধরে গাড়ি চালান। দেশের দক্ষিণ-পশ্চিমাঞ্চল থেকে ঢাকায় চলাচলকারী ইমাদ পরিবহনে যোগ দেন সাত মাস আগে। পরিবার নিয়ে থাকেন ঢাকায়। আজ রোববার সকালে মাদারীপুরের শিবচরের কুতুবপুরে পদ্মা সেতুর এক্সপ্রেসওয়ে থেকে বাস ছিটকে পড়ে নিহত ১৯ জনের একজন বাসচালক জাহিদ। দুর্ঘটনায় নিহত হয়েছেন বাসটির সহকারী ইউসূফ মিয়া (২৩) ও সুপারভাইজার মিনহাজ (২৫)। পরিবারের একমাত্র উপার্জনক্ষম ব্যক্তিকে হারিয়ে তাঁর সন্তানেরা দিশাহারা। লাশ শনাক্তের পর বিকেল ৪টার দিকে জাহিদের ছেলে রাতুল হাসান শিবচর উপজেলা স্বাস্থ্য কমপ্লেক্সে এসে লাশ নিয়ে যায়। এ সময় ছেলে বলে, ‘বাবার সঙ্গে আমার দেখা বৃহস্পতিবার। এরপর আর দেখা হয়নি। সর্বশেষ যখন বাবার সঙ্গে ফোনে কথা হয়েছিল, তখন বাবা বলেছিলেন আজ ঢাকায় ফিরবেন। বাবা ঠিকই ফিরলেন; তবে লাশ হয়ে। বাবার এমন মৃত্যু আমরা কীভাবে মেনে নেব?  আমাদের ঘরে বাবা ছাড়া রোজগার করার আর কেউ নাই।’ আরও পড়ুননিহত ১৯ জনের পরিচয় পাওয়া গেছে জাহিদ হাসান স্ত্রী সীমা, ছেলে রাতুল হাসান ও ওবায়দুল্লাহকে নিয়ে থাকতেন ঢাকার ধোলাইপাড় এলাকায়। ওবায়দুল্লাহ পড়ে স্থানীয় একটি বিদ্যালয়ের দ্বিতীয় শ্রেণিতে আর বড় ছেলে রাতুল দশম শ্রেণির ছাত্র। বাসটির সহকারী ইউসূফ মিয়া পাবনার মুরাদনগর উপজেলার সুজানগর গ্রামের গহর আলীর ছেলে। স্ত্রীকে নিয়ে থাকেন গোপালগঞ্জে। প্রায় দুই বছর ধরে তিনি এই বাসের চালকের সহকারী হিসেবে কাজ করছিলেন। হাসপাতালের অনুসন্ধান কেন্দ্রে গিয়ে লাশটি ইউসূফের বলে শনাক্ত করেন তাঁর স্বজন নাইমুল ইসলাম। আরও পড়ুন‘এক্সপ্রেসওয়েতে এত বড় দুর্ঘটনা আগে কেউ দেখেনি’ বিকেল ৫টার দিকে নাইমুল ইসলাম বলেন, ‘খবর পেয়ে হাসপাতালে আসি। পড়ে থাকা লাশটি আমার খালুর। আমার খালুর দুই স্ত্রী। প্রথম স্ত্রী দুই সন্তানকে নিয়ে পাবনায় থাকেন। আর দ্বিতীয় স্ত্রী হালিমা আক্তারকে নিয়ে তিনি গোপালগঞ্জ শহরের পুলিশ লাইনস এলাকার একটি ভাড়া বাসায় থাকতেন। আমরা তাঁর মরদেহ নিয়ে গোপালগঞ্জে যাব।’ বাসটির সুপারভাইজার মিনহাজকে গুরুতর আহত অবস্থায় ঢাকা মেডিকেল কলেজ হাসপাতালে নেওয়া হয়। বেলা ১১টার দিকে সেখানে তাঁর মৃত্যু হয়। মিনহাজের বাড়ি গোপালগঞ্জ সদরের চরমানিকদা এলাকায়।ইমাদ পরিবহনের ব্যবস্থাপক (অপারেশন) ওয়াহিদুল ইসলাম প্রথম আলোকে বলেন, দুর্ঘটনায় বাসের চালক, চালকের সহকারী ও সুপারভাইজার মারা গেছেন। আইনি জটিলতা কাটিয়ে তাঁরা তিন কর্মীর পরিবারের পাশে দাঁড়াবেন বলে তিনি উল্লেখ করেন। আরও পড়ুন‘দুমড়েমুচড়ে যাওয়া বাস থেকে শুধু বাঁচার আকুতি আসছিল’ শিবচর হাইওয়ে পুলিশের ভারপ্রাপ্ত কর্মকর্তা (ওসি) আবু নাঈম মো. মোফাজ্জেল হক বলেন, ইমাদ পরিবহনের বাসটিতে যান্ত্রিক ত্রুটি ছিল, বৃষ্টি হচ্ছিল এবং এর মধ্যে দ্রুতগতিতে চলার কারণে এত বড় দুর্ঘটনাটি ঘটেছে। বাসটির সামনের অংশে থাকা যাত্রী, চালক ও সহকারীর মৃত্যু হয়েছে। এ ঘটনায় হাইওয়ে পুলিশ ও জেলা প্রশাসনের পক্ষ থেকে আলাদা দুটি তদন্ত কমিটি করা হয়েছে।",Prothom Alo,https://www.prothomalo.com/bangladesh/district/imle9rf90m
"এক্সপ্রেসওয়েতে দুর্ঘটনা
খাদে পড়া বাসটির চলাচলের অনুমতি ছিল না, আগেও দুর্ঘটনায় পড়েছিল","মাদারীপুরের শিবচরে নিয়ন্ত্রণ হারিয়ে খাদে পড়া ইমাদ পরিবহনের বাসটির চলাচলের অনুমতি ছিল না। বাসটির ফিটনেস সনদের মেয়াদও পেরিয়ে গেছে। গত নভেম্বরেও বাসটি গোপালগঞ্জে দুর্ঘটনায় পড়েছিল। সেই দুর্ঘটনায় তিনজন মারা যায়। এর পর থেকে বাসটির চলাচলের অনুমতি স্থগিত রাখা হয়েছিল। বাংলাদেশ সড়ক পরিবহন কর্তৃপক্ষ (বিআরটিএ) সূত্রে এ তথ্য জানা গেছে।আজ সকাল সাড়ে সাতটার দিকে মাদারীপুরের শিবচরে পদ্মা সেতুর এক্সপ্রেসওয়ের কুতুবপুর এলাকায় ইমাদ পরিবহনের যাত্রীবাহী বাসটি নিয়ন্ত্রণ হারিয়ে খাদে পড়ে দুমড়েমুচড়ে যায়। এতে এখন পর্যন্ত ১৯ জনের মৃত্যুর খবর জানা গেছে। অন্তত ২৫ জন আহত হয়েছেন। তাঁরা বিভিন্ন হাসপাতালে চিকিৎসাধীন। বিআরটিএ সূত্র জানায়, এই একই বাস গত ১৭ নভেম্বর রাতে দুর্ঘটনায় পড়ে। গোপালগঞ্জ সদর এলাকায় ঢাকা-খুলনা মহাসড়কে দাঁড়িয়ে থাকা ট্রাকের পেছনে ধাক্কা দিলে তিনজন মারা যায়। আহত হন আরও ১৫ জন।বিআরটিএর তথ্যমতে, ভারতের অশোক লিল্যান্ড কোম্পানির বাসটি তৈরি হয়েছে ২০১৭ সালে। এর নিবন্ধন নেওয়া হয় ২০১৮ সালের জানুয়ারিতে। নিবন্ধনে উল্লেখ করা হয় এ বাসের যাত্রী আসন ৪০টি। এরপর প্রায় প্রতিবছরই ফিটনেস সনদ নেওয়া হয়। তবে সর্বশেষ গত ১৮ জানুয়ারি বাসটির ফিটনেস সনদের মেয়াদ শেষ হয়ে গেছে। এটি ঢাকার সায়েদাবাদ থেকে খুলনা পর্যন্ত চলাচলের জন্য অনুমতি (রুট পারমিট) নেওয়া হয়েছিল। বাসটি চলন্ত অবস্থায় চালক ঘুমিয়ে পড়ার কারণে দুর্ঘটনা ঘটতে পারে। দুর্ঘটনার আরেকটি কারণ হতে পারে বাসের চাকা ফেটে যাওয়া। তবে চাকা ফাটার ঘটনা ঘটলেও অত্যধিক গতিতে বাসটি না চললে এত বড় দুর্ঘটনা ঘটার কথা নয় বিআরটিএ বলছে, বাসটি সোশ্যাল ইসলামী ব্যাংক পান্থপথ শাখা ও ইমাদ প্রাইভেট লিমিটেড কোম্পানির যৌথ নামে কেনা। কোম্পানির মালিক হাবিবুর রহমান শেখ। তাঁর বাড়ি গোপালগঞ্জ সদরের আলিয়া মাদ্রাসা রোডের হারুন টাওয়ারে।এ বিষয়ে জানতে চাইলে বিআরটিএ চেয়ারম্যান নূর মোহাম্মদ মজুমদার প্রথম আলোর কাছে স্বীকার করেন এই বাসটি আগেও দুর্ঘটনা ঘটিয়েছে। তখন এর চলাচলের অনুমতি স্থগিত রাখা হয়েছিল। এরপরও চলাচল করা মহা অন্যায়। এর জন্য বাসের নিবন্ধন বাতিল ও মালিকের বিরুদ্ধে আইনিব্যবস্থা নেওয়ার প্রক্রিয়া শুরু হয়েছে।বিআরটিএর একজন কর্মকর্তা নাম প্রকাশ না করার শর্তে প্রথম আলোকে বলেন, রুট পারমিট দেওয়ার পর সড়কে বাস চলল কি না বা স্থগিত করার পর পুনরায় চলাচল করছে কি না, তা দেখার মতো বিআরটিএর লোকবল বা ব্যবস্থা নেই। পুলিশ চাইলে যেকোনো সময় ব্যবস্থা নিতে পারে। এখন পুলিশ নীরব থাকলে শাস্তি কার্যকর করা কঠিন। আরও পড়ুনঢাকা মেডিকেলে মারা গেছেন দুজন, নিহতের সংখ্যা বেড়ে ১৯ আজকের দুর্ঘটনার বিষয়ে পুলিশ ও প্রত্যক্ষদর্শীরা বলছেন, বাসটি চলন্ত অবস্থায় চালক ঘুমিয়ে পড়ার কারণে দুর্ঘটনা ঘটতে পারে। দুর্ঘটনার আরেকটি কারণ হতে পারে বাসের চাকা ফেটে যাওয়া। তবে চাকা ফাটার ঘটনা ঘটলেও অত্যধিক গতিতে বাসটি না চললে এত বড় দুর্ঘটনা ঘটার কথা নয়। এই বাসটি আগেও দুর্ঘটনা ঘটিয়েছে। তখন এর চলাচলের অনুমতি স্থগিত রাখা হয়েছিল। এরপরও চলাচল করা মহা অন্যায়। এর জন্য বাসের নিবন্ধন বাতিল ও মালিকের বিরুদ্ধে আইনিব্যবস্থা নেওয়ার প্রক্রিয়া শুরু হয়েছেনূর মোহাম্মদ মজুমদার, চেয়ারম্যান, বিআরটিএ যদি চাকা ফেটে দুর্ঘটনা ঘটে থাকে, তাহলে সেটি ফিটনেস সনদ নেওয়ার সময় ধরা পড়ার কথা। সড়ক পরিবহন আইন অনুসারে, একটি বাসের ফিটনেস সনদ দেওয়ার আগে অন্তত ৬০ ধরনের পরীক্ষা-নিরীক্ষা করার কথা। এর মধ্যে যানবাহনের ওজন, টায়ারের বিট, গতি ও ব্রেক ঠিকমতো কাজ করছে কি না, তা মূল বিষয়। বিআরটিএর মিরপুর কার্যালয়ে এই ব্যবস্থা যন্ত্রের সাহায্যে (ভেহিকল ইন্সপেকশন সেন্টার-ভিআইসি) পরীক্ষা করার সুযোগ আছে। অন্যান্য স্থানে মোটরযান পরিদর্শকেরা খালি চোখে পরীক্ষা করেন। এ ছাড়া যানবাহনের ইমিশন (ধোঁয়া নির্গমন), হেডলাইট, অ্যালাইনমেন্ট, রং, আসন ইত্যাদি পরীক্ষা করার নিয়ম রয়েছে। সরকারি হিসাবে, ২০১৫-১৬ সালে সারা দেশে সড়ক দুর্ঘটনায় প্রাণহানি হয় ২ হাজার ৪৬০ জনের। এরপর প্রতিবছরই প্রাণহানি বেড়েছে। এর মধ্যে তিন বছর ধরে প্রাণহানির সংখ্যা চার হাজারের ওপরে উঠেছে। চাকার ত্রুটি বা অন্য যান্ত্রিক সমস্যা থাকলে তা ফিটনেস সনদ নেওয়ার সময় ধরা পড়ার কথা। কিন্তু বিআরটিএ অধিকাংশ যানবাহনের পরীক্ষার সনদ দেওয়া হয় ৫-১০ মিনিটে। এ ছাড়া অনেক গাড়ি না দেখেও ফিটনেস সনদ দেওয়ার অভিযোগ আছে বিআরটিএ কর্মকর্তাদের বিরুদ্ধে। এ ছাড়া মোটরযান পরিদর্শকের সংকটও আছে। আরও পড়ুন‘এক্সপ্রেসওয়েতে চাকা ফেটে বাসটি উড়ে খাদে পড়ে যায়’ চালক দীর্ঘ সময় বাস চালিয়ে যাতে ক্লান্ত হয়ে ঘুমিয়ে না পড়েন, সে জন্য সড়ক পরিবহন আইনে তাদের যথাযথ বিশ্রামের ব্যবস্থা রাখার কথা বলা হয়েছে। কিন্তু দু-একটা বড় পরিবহন কোম্পানি ছাড়া কেউ এই আইন মানে না।টানা পাঁচ ঘণ্টার বেশি একজন চালক যানবাহন চালাতে পারবেন না আর বিশ্রাম নিয়ে দিনে সর্বোচ্চ আট ঘণ্টা গাড়ি চালাতে পারবেন। ২০১৭ সালে শ্রমিকের অধিকার নিয়ে কাজ করা সংগঠন বাংলাদেশ ইনস্টিটিউট অব লেবার স্টাডিজের (বিলস) এক প্রতিবেদনে দেখা গেছে, পরিবহন খাতের ৮৬ শতাংশ শ্রমিক দৈনিক ১৩ ঘণ্টার বেশি কাজ করেন। এই খাতের ৯০ শতাংশ শ্রমিকের সাপ্তাহিক ছুটি নেই।পরিবহন খাতসংশ্লিষ্টরা বলছেন, ট্রাক-কাভার্ড ভ্যানচালকদের টানা দু-তিন দিনও রাস্তায় থাকতে হয়। তাঁরা পরিবহনমালিকের সঙ্গে যাত্রার (ট্রিপ)ভিত্তিতে চুক্তিতে চলেন।সংশ্লিষ্ট ব্যক্তিরা বলছেন, পরিবহন খাতে নিয়োজিত শ্রমিকদের নির্দিষ্ট কর্মঘণ্টা না থাকা এবং পর্যাপ্ত বিশ্রামের সুযোগ না থাকার প্রভাব পড়ছে তাঁদের শারীরিক ও মানসিক স্বাস্থ্যের ওপর। চালকেরা অবসাদগ্রস্ত অবস্থায় যানবাহন চালানোয় দুর্ঘটনা বেশি ঘটছে। টানা যানবাহন চালানোর পেছনে আরও একটি কারণ হচ্ছে চালকের সংকট। আরও পড়ুন‘এক্সপ্রেসওয়েতে এত বড় দুর্ঘটনা আগে কেউ দেখেনি’ বিআরটিএর হিসাবে, ফেব্রুয়ারি পর্যন্ত দেশে নিবন্ধিত মোট মোটরযানের সংখ্যা সাড়ে ৫৬ লাখের কিছু বেশি। মোটরযান চালকের লাইসেন্স আছে ৫০ লাখের কম। অর্থাৎ নিবন্ধিত যানবাহনের সংখ্যার চেয়েও লাইসেন্স কম। যদিও যত লাইসেন্স, তত চালক নেই। কারণ, একজন ব্যক্তির একাধিক ধরনের লাইসেন্স থাকতে পারে। যেমন কেউ মোটরসাইকেল এবং হালকা যানবাহনের লাইসেন্স নিলে দুটি লাইসেন্স হিসেবে গণ্য হবে। এ বিবেচনায় দেশে যানবাহনের চেয়ে চালকের সংখ্যা অনেক কম। বিআরটিএর হিসাবে, লাইসেন্সধারী চালকের সংখ্যা ৪০ লাখের মতো। অথচ বিআরটিএর পূর্বাভাস হচ্ছে বর্তমানের হারে নিবন্ধন চলতে থাকলে ২০৩০ সাল নাগাদ যানবাহনের সংখ্যা কোটি ছাড়িয়ে যাবে। এ সময় চালকের প্রয়োজন পড়বে প্রায় দেড় কোটি। কারণ, একটি দূরপাল্লার কিংবা বাণিজ্যিক যানবাহনে একাধিক চালক দরকার। আরও পড়ুননিহত ১৯ জনের পরিচয় পাওয়া গেছে ২০১৮ সালের জুনে প্রধানমন্ত্রী শেখ হাসিনা মন্ত্রিপরিষদের বৈঠকে চালকদের কর্মঘণ্টা মানার বিষয়টি নিশ্চিত করা এবং বিশ্রামাগার নির্মাণের নির্দেশনা দেন। সেটিও এখনো বাস্তবায়িত হয়নি।এ পরিস্থিতিতে দিন দিন সড়কে প্রাণহানি বাড়ছেই। সরকারি হিসাবে, ২০১৫-১৬ সালে সারা দেশে সড়ক দুর্ঘটনায় প্রাণহানি হয় ২ হাজার ৪৬০ জনের। এরপর প্রতিবছরই প্রাণহানি বেড়েছে। এর মধ্যে তিন বছর ধরে প্রাণহানির সংখ্যা চার হাজারের ওপরে উঠেছে। বেসরকারি সংগঠন রোড সেফটি ফাউন্ডেশনের প্রতিবেদন অনুযায়ী, গত বছর সড়কে প্রাণ গেছে ৭ হাজার ৭১৩ জনের। আরও পড়ুন‘৫৪ আসনের বাসে যাত্রী ছিলেন কমপক্ষে ৬০ জন’ আরও পড়ুন‘আব্বার লগে আর ভাত খাওয়া হইব না’ আরও পড়ুনছবিতে মাদারীপুরের এক্সপ্রেসওয়ের দুর্ঘটনা",Prothom Alo,https://www.prothomalo.com/bangladesh/tfo4avl64i
"এক্সপ্রেসওয়েতে দুর্ঘটনা
‘দুমড়েমুচড়ে যাওয়া বাস থেকে শুধু বাঁচার আকুতি আসছিল’","মাদারীপুরের শিবচর উপজেলার কুতুবপুরে এক্সপ্রেসওয়েতে আজ রোববার সকাল সাড়ে সাতটার দুর্ঘটনা নিয়ে প্রত্যক্ষদর্শীরা কথা বলেছেন। তাঁদের অনেকে উদ্ধারকাজে অংশ নিয়েছেন। তাঁদের বয়ানে উঠে এসেছে দুর্ঘটনাকালের চিত্র।বিল্লাল হোসেনের বাড়ি মাদারীপুরের শিবচর উপজেলার কুতুবপুর এলাকায়। তিনি বলেন, সকাল সাড়ে সাতটার কথা। বাইরে গুঁড়ি গুঁড়ি বৃষ্টি হচ্ছিল। হঠাৎ বিকট শব্দ কানে ভেসে আসে। বিকট শব্দ শুনে বাসা থেকে দৌড়ে বের হয়ে দেখেন, বাস খাদে পড়ে গেছে। বৃষ্টির কারণে আশপাশে কেউ নেই। চিৎকার করে মানুষ ডেকে ডেকে তিনি উদ্ধারকাজে লেগে যান। তিনি অন্তত ১০ জনকে জীবিত উদ্ধার করেছেন বলে দাবি করলেন। ‘এমন ভয়াবহ দুর্ঘটনা আগে কখনো দেখেননি’ উল্লেখ করে বিল্লাল হোসেন প্রথম আলোকে বলেন, ‘গিয়ে দেখি, ইমাদ পরিবহনের বাসটি সার্ভিস লেনের ব্রিজের সঙ্গে মিশে আছে। বাসটির সামনের অংশ পুরোটাই দুমড়েমুচড়ে গেছে। দুমড়েমুচড়ে যাওয়া বাসের ভেতর থেকে শুধু বাঁচার আকুতি আসছিল।’ বিল্লালের সঙ্গে উদ্ধারকাজে অংশ নেন মোহাম্মদ সেলিম। তিনি বলেন, ‘বাসটির ভেতরে ঢুকে ১৪ জনকে মৃত অবস্থায় দেখি। এর মধ্যে ১২ জন পুরুষ ও ২ জন নারী। আমিসহ স্থানীয় লোকজন আহতদের উদ্ধার করে দ্রুত হাসপাতালে নিয়ে যাই। চারপাশে একটা ভয়াবহ পরিস্থিতি।’ আরও পড়ুন‘এক্সপ্রেসওয়েতে চাকা ফেটে বাসটি উড়ে খাদে পড়ে যায়’ খুলনা থেকে ছেড়ে আসা ইমাদ পরিবহনের বাসের চালক পদ্মা সেতুর আগে কুতুবপুরে এক্সপ্রেসওয়েতে নিয়ন্ত্রণ হারিয়ে ফেললে বাসটি খাদে পড়ে যায়। এ সময় দুমড়েমুচড়ে যায় বাসটি। এই দুর্ঘটনায় ১৯ জন নিহত হয়েছেন। পুলিয়া এক্সপ্রেসওয়ে করপোরেশনের এক্সপ্রেস রক্ষণাবেক্ষণ ব্যবস্থাপক মাহফুজুল ইসলাম বলেন, গাড়িটির সামনের দিকের একটি চাকা ফেটে যায়। চালক নিয়ন্ত্রণ হারিয়ে ফেলেন। বাসটি হাইওয়ের একটি মাইলফলকে গিয়ে আঘাত করে এক্সপ্রেসওয়ে থেকে নিচের খাদে পড়ে যায়। অতি গতিসম্পন্ন বাসটি দুমড়েমুচড়ে যায়। বাসটি এক্সপ্রেসওয়ে থেকে ছিটকে নিচের আন্ডারপাসে গিয়ে পড়ার সময় পাঁচটি গাছ ভেঙে যায়। আরও পড়ুন‘আব্বার লগে আর ভাত খাওয়া হইব না’ আরেক প্রত্যক্ষদর্শী স্থানীয় সেলিম সরদার বলেন, ‘শব্দ শুনে দৌড়ে গিয়ে দেখি দুমড়েমুচড়ে যাওয়া বাসে আরোহীরা আটকা পড়েছেন।’দুর্ঘটনাস্থলে কথা হয় ভাঙ্গা হাইওয়ে থানার ভারপ্রাপ্ত কর্মকর্তা তৈমুর হোসেনের সঙ্গে। তিনি বলেন, অতিরিক্ত গতির কারণে দুর্ঘটনাগুলো ঘটছে। অনেক কোম্পানি তাদের পরিবহনের বাসগুলোর গতি নিয়ন্ত্রণের ব্যবস্থা করেছে। কিন্তু বেশির ভাগ‌ কোম্পানি এই পদ্ধতি অনুসরণ করে না। আরও পড়ুন‘এক্সপ্রেসওয়েতে এত বড় দুর্ঘটনা আগে কেউ দেখেনি’",Prothom Alo,https://www.prothomalo.com/bangladesh/district/kdrqg6v8pr
"এক্সপ্রেসওয়েতে দুর্ঘটনা
আফসানার মায়ের আহাজারি, আর কত মায়ের কোল খালি হবে","বিশ্ববিদ্যালয় থেকে স্নাতকোত্তর পাসের সনদ আনতে যাচ্ছিলেন আফসানা মিমি (২৬)। এ জন্য ঢাকা হয়ে ময়মনসিংহে যাওয়ার কথা ছিল তাঁর। মা কানিজ ফাতেমা তাঁকে বাসে উঠিয়ে বিদায় দেন। ‘এই বিদায় যে শেষ বিদায় হবে, তা কে জানত’ বলতে বলতে বুক চাপড়ে আহাজারি করছিলেন আফসানা মিমির মা কানিজ ফাতেমা।রোববার বেলা সাড়ে তিনটার দিকে গোপালগঞ্জ শহরের হীরাবাড়ি রোডে আফসানা মিমির বাসায় গিয়ে দেখা যায়, কানিজ ফাতেমা বারবার মূর্ছা যাচ্ছেন। কারও সান্ত্বনাই শান্ত করতে পারছে না তাঁকে। একপর্যায়ে এই প্রতিবেদককে দেখে ডুকরে কেঁদে উঠে প্রশ্ন করেন, ‘এভাবে রাস্তায় (সড়ক দুর্ঘটনায়) আরও কত মায়ের কোল খালি হবে?’ আরও পড়ুনবিশ্ববিদ্যালয়ে পড়ুয়া মেয়েকে হারিয়ে বাবার আহাজারি আফসানা মিমি ময়মনসিংহ কৃষি বিশ্ববিদ্যালয় থেকে উদ্যান তত্ত্ব বিষয়ে স্নাতকোত্তর শেষ করেছেন। আজ সকালে মা কানিজ ফাতেমা ও ছোট বোন রূপা গোপালগঞ্জ শহরের বঙ্গবন্ধু কলেজের সামনে থেকে আফসানাকে ইমাদ পরিবহনের বাসটিতে উঠিয়ে দিয়ে যান। বাসায় ফিরতে ফিরতে শোনেন তাঁর প্রাণের ধন আর নেই।আজ সকাল সাড়ে সাতটার দিকে খুলনা থেকে ছেড়ে আসা ইমাদ পরিবহনের একটি বাস পদ্মা সেতুর আগে এক্সপ্রেসওয়ের শিবচরের কুতুবপুর এলাকায় নিয়ন্ত্রণ হারিয়ে খাদে পড়ে যায়। এ সময় দুমড়েমুচড়ে যায় বাসটি। এ ঘটনায় এখন পর্যন্ত নারীসহ ১৯ জনের মৃত্যু হয়েছে। তাঁদের একজন আফসানা মিমি। আরও পড়ুননিহত ১৯ জনের পরিচয় পাওয়া গেছে কিছুক্ষণ পরপরই বিলাপ করে কাঁদছিলেন কানিজ ফাতেমা, ‘যে মেয়েকে নিজে এগিয়ে দিয়ে এলাম তাঁকে আর কোনো দিন ফিরে পাব না, আল্লাহ, আমি কীভাব থাকব এখন, কাকে নিয়ে বাঁচব।’কানিজ ফাতেমার কান্না তাঁদের হীরাবাড়ি রোডের বাসায় আসা অনেককেই কাঁদিয়েছে। আফসানা মিমির ছোটবোন স্কুলছাত্রী রূপা কাঁদতে কাঁদতে বলে, ছোটবেলাই তাদের বাবা আবু হেনা মোস্তফা কামাল মারা যান। মা কানিজ ফাতেমা বাবা-মায়ের ভালোবাসা দিয়ে বড় করেছেন তাদের দুই বোনকে। অনেক কষ্ট করে লেখাপড়া করিয়েছেন। রূপা বলে, ‘কত স্বপ্ন ছিল আমার মায়ের। আপু তুমি কোথায়? কে পূরণ করবে আমাদের স্বপ্ন?’",Prothom Alo,https://www.prothomalo.com/bangladesh/district/po26jaf3hv
"এক্সপ্রেসওয়েতে দুর্ঘটনা
নিহত ১৯ জনের পরিচয় পাওয়া গেছে","মাদারীপুরের শিবচর উপজেলার কুতুবপুরে এক্সপ্রেসওয়েতে আজ রোববার সকাল সাড়ে ৭টার দিকে দুর্ঘটনায় নিহত ১৯ জনের মধ্যে ১৭ জনের পরিচয় পাওয়া গেছে। এই ১৭ জনের লাশই পরিবারের কাছে বেলা ৩টার মধ্যে হস্তান্তর করা হয়েছে। তাঁদের মধ্যে সাতজনের বাড়ি গোপালগঞ্জে। পুলিশ ও শিবচর উপজেলা স্বাস্থ্য কমপ্লেক্স সূত্র জানায়, সড়ক দুর্ঘটনায় নিহত ১৯ জনের মধ্যে ১৭ জনের লাশ শিবচর উপজেলা স্বাস্থ্য কমপ্লেক্সের একটি ঘরে রাখা হয়। বাকি দুজনের লাশ ঢাকা মেডিকেল কলেজ হাসপাতালে আছে। সবার পরিচয় শনাক্ত করা হয়েছে। আরও পড়ুন‘এক্সপ্রেসওয়েতে এত বড় দুর্ঘটনা আগে কেউ দেখেনি’ শনাক্ত হওয়া ব্যক্তিরা হলেন গোপালগঞ্জে গোপীনাথপুর এলাকার তৈয়ব আলীর ছেলে হেদায়েত মিয়া, বনগ্রাম এলাকার শামসুল শেখের ছেলে মোস্তাক আহমেদ, সদর উপজেলার নশর আলী শেখের ছেলে সজীব শেখ, পাচুরিয়া এলাকার মাসুদ হোসেনের মেয়ে সুইটি আক্তার, টুঙ্গিপাড়ার কাঞ্চন শেখের ছেলে করিম শেখ, সদর উপজেলার আবু হেনা মোস্তফার মেয়ে আফসানা মিমি ও মুকসুদপুর এলাকার আমজেদ আলীর ছেলে মাসুদ আলী; খুলনার সোনাডাঙা এলাকার শেখ মোহাম্মদ আলীর ছেলে আবদুল্লাহ আল মামুন, সাউথ মেন্টাল রোড এলাকার চিত্ত রঞ্জন ঘোষের ছেলে চিন্ময় প্রসূন ঘোষ, ডুমুরিয়া এলাকার পরিমল সাদুখা ছেলে মহাদেব কুমার সাদুখা, আমতলা এলাকার শাহজাহান মোল্লার ছেলে আশফাকুর জাহান লিংকন; বাগেরহাট জেলা শহরের শান্তি রঞ্জন মজুমদারের ছেলে অনাদি মজুমদার; ফরিদপুরের হিদাডাঙ্গা এলাকার সৈয়দ মুরাদ আলীর ছেলে মো. ইসমাইল হোসেন; নড়াইলের লোহাগড়া এলাকার বকু শিকদারের ছেলে ফরহাদ শিকদার; ব্রাহ্মণবাড়িয়ার আলী আকবরের ছেলে ও ইমাদ পরিবহন বাসটির চালক জাহিদ হাসান, চালকের সহকারী মিরাজ এবং পাবনার সুজানগরের গহর আলীর ছেলে ইউসুফ আলী।আর ঢাকা মেডিকেল কলেজ হাসপাতালে রয়েছে মিনহাজ বিশ্বাস (২২) ও শেখ আলী আকবরের (৭৫) লাশ। মিনহাজ গোপালগঞ্জ সদর উপজেলার মানিকদি গ্রামের মিজানুর রহমান বিশ্বাসের ছেলে। আলী আকবরের বাড়ি বাগেরহাটের রামপাল উপজেলায়। আরও পড়ুন‘ফিরবে না জানলে তাঁকে বের হতে দিতাম না’ শিবচর উপজেলা নির্বাহী কর্মকর্তা (ইউএনও) রাজিবুল ইসলাম বলেন, ‘আমাদের এখানে ১৭ জনের লাশ আছে। এর মধ্যে ১৬ জনের পরিচয় শনাক্ত শেষে আমরা লাশ পরিবারের কাছে হস্তান্তর করেছি। একজনের লাশ এখনো শনাক্ত করা সম্ভব হয়নি। নিহত ব্যক্তিদের পরিবারকে আমরা ২৫ হাজার টাকা আর্থিক সহযোগিতা দিয়েছি।’ আরও পড়ুনএক্সপ্রেসওয়েতে দুর্ঘটনায় জেলা প্রশাসনের তদন্ত কমিটি এই ১৯ জনের মধ্যে ১৪ জনের লাশ ঘটনাস্থল থেকে উদ্ধার করা হয়েছে। বাকি পাঁচজনের মধ্যে তিনজনকে আহত অবস্থায় শিবচর উপজেলা স্বাস্থ্যকেন্দ্রে নেওয়ার পথে মারা যান। আর দুজন ঢাকা মেডিকেল কলেজ হাসপাতালে মারা গেছেন। দুর্ঘটনায় ১৯ জনের মৃত্যুর খবরের সত্যতা নিশ্চিত করেছেন মাদারীপুরের পুলিশ সুপার (এসপি) মো. মাসুদ আলম। আরও পড়ুন‘এক্সপ্রেসওয়েতে চাকা ফেটে বাসটি উড়ে খাদে পড়ে যায়’ খুলনা থেকে ঢাকাগামী যাত্রীবাহী ইমাদ পরিবহনের বাসটির সামনের ডান পাশের চাকা এক্সপ্রেসওয়েতে ফেটে যায়। আজ সকাল সাড়ে সাতটার দিকে মাদারীপুরের শিবচরের পদ্মা সেতুর এক্সপ্রেসওয়ের কুতুবপুর এলাকায় চালক নিয়ন্ত্রণ হারান। এতে বাসটি রেলিং ভেঙে খাদে পড়ে দুমড়েমুচড়ে যায় বলে জানিয়েছেন মাদারীপুরের এসপি মো. মাসুদ আলম।",Prothom Alo,https://www.prothomalo.com/bangladesh/district/otr06ryynu
"এক্সপ্রেসওয়েতে দুর্ঘটনা
‘ফিরবে না জানলে তাঁকে বের হতে দিতাম না’","স্বামী-স্ত্রী দুজনই সরকারি চাকরিজীবী। শুক্র ও শনিবার ছুটি থাকায় তাঁরা চলে যান নিজ বাড়ি বাগেরহাট শহরে। তবে এই সপ্তাহে দুজন নয়, স্ত্রীকে রেখেই গ্রামের বাড়িতে যান অনাদি অনাদি রঞ্জন মজুমদার (৫৫)। আজ রোববার সকালে ঢাকায় একটি প্রশিক্ষণে যোগ দিতে গোপালগঞ্জ থেকে বাসে ওঠেন তিনি। পথে মাদারীপুরের শিবচরে সড়ক দুর্ঘটনায় নিহত হয়েছেন।অনাদি রঞ্জন মজুমদার গোপালগঞ্জ পরিবার পরিকল্পনা বিভাগের উপপরিচালক (ডিডি)। তাঁর স্ত্রী অনিতা দত্ত ফরিদপুরের ভাঙ্গা উপজেলায় প্রাইমারি টিচার্স ট্রেনিং ইনস্টিটিউটের শিক্ষক। আরও পড়ুনঢাকা মেডিকেলে মারা গেছেন দুজন, নিহতের সংখ্যা বেড়ে ১৯ দুর্ঘটনায় স্বামীর মৃত্যুর খবর পেয়ে বেলা ১১টার দিকে শিবচর উপজেলা স্বাস্থ্য কমপ্লেক্সে আসেন অনিতা দত্ত। এ সময় তাঁর সঙ্গে ছিলেন ছেলে অর্ণব মজুমদার। স্বামীর লাশ শনাক্তের পর ভেঙে পড়েন তিনি। আহাজারি করতে করতে অনিতা দত্ত বলেন, ‘সকালেও ফোনে কথা হলো। বলল, ঢাকায় ট্রেনিং শেষ করে আজই ফিরে আসবে। এমন হবে জানলে ঢাকায় যেতে দিতাম না। আমার সুখের সংসারে আর সুখ রইল না।’ বাবার এমন মৃত্যু কোনোভাবেই মানতে পারছেন না ছেলে অর্ণব। তিনি বলেন, ‘কিছু বলতে পারছি না আমি। বাবার চেহারা দেখার পর দম বন্ধ হয়ে আসতেছে। ঈশ্বর আমাকে এমন দিন দেখাল কেন?’ আরও পড়ুন‘এক্সপ্রেসওয়েতে এত বড় দুর্ঘটনা আগে কেউ দেখেনি’ পুলিশ ও ফায়ার সার্ভিসের সূত্র জানায়, আজ সকাল সাড়ে সাতটার দিকে খুলনা থেকে ছেড়ে আসা ইমাদ পরিবহনের একটি বাস পদ্মা সেতুর আগে এক্সপ্রেসওয়ের শিবচরের কুতুবপুর এলাকায় নিয়ন্ত্রণ হারিয়ে খাদে পড়ে যায়। এ সময় দুমড়েমুচড়ে যায় বাসটি। এ ঘটনায় এখন পর্যন্ত ১৯ জনের মৃত্যু হয়েছে। তাঁদের মধ্যে ঢাকা মেডিকেল কলেজ হাসপাতালে নেওয়ার পথে আহত দুজন মারা যান। ঢাকা মেডিকেলে আরও ১০ জন চিকিৎসাধীন। এ ছাড়া আহত আরও ২৫ জন শিবচর উপজেলা স্বাস্থ্য কমপ্লেক্সে চিকিৎসা নিচ্ছেন। নিহত ব্যক্তিদের মধ্যে ১৬ জনের নাম–পরিচয় পাওয়া গেছে। বেলা তিনটার মধ্যে ১৬ জনের লাশ পরিবারের কাছে হস্তান্তর করেছে পুলিশ। একটি লাশের পরিচয় শনাক্ত হয়নি। অপর দুটি লাশ ঢাকা মেডিকেল কলেজের মর্গে রয়েছে। আরও পড়ুন‘৫৪ আসনের বাসে যাত্রী ছিলেন কমপক্ষে ৬০ জন’",Prothom Alo,https://www.prothomalo.com/bangladesh/district/hej51a5geg
"এক্সপ্রেসওয়ের দুর্ঘটনা নিয়ে ফায়ার সার্ভিস
‘৫৪ আসনের বাসে যাত্রী ছিলেন কমপক্ষে ৬০ জন’","মাদারীপুরের শিবচরের কুতুবপুর এলাকায় দুর্ঘটনাকবলিত ইমাদ পরিবহনের যাত্রীবাহী বাসটিতে ধারণক্ষমতার বেশি যাত্রী ছিল বলে জানিয়েছেন ফরিদপুর ফায়ার সার্ভিসের উপসহকারী পরিচালক শিপলু আহমেদ। আজ রোববার দুপুর ১২টার দিকে তিনি দুর্ঘটনার বিষয়ে সাংবাদিকদের এ কথা বলেন। আরও পড়ুন‘এক্সপ্রেসওয়েতে এত বড় দুর্ঘটনা আগে কেউ দেখেনি’ ফায়ার সার্ভিসের কর্মকর্তা শিপলু আহমেদ বলেন, গাড়িটিতে ধারণক্ষমতার চেয়ে বেশি যাত্রী ছিল। এমনকি ইঞ্জিন কাভারটিও যাত্রীতে ভরা ছিল। দুর্ঘটনাকবলিত গাড়িটি ৫৪ আসন বিশিষ্ট একটি বাস ছিল। প্রতিটি আসন ও সামনের ইঞ্জিনের কাভারের যাত্রী মিলিয়ে বাসটিতে কমপক্ষে ৬০ জন ছিলেন। এর মধ্যে যাঁরা সামনের দিকে বসেছিলেন, তাঁদের বেশির ভাগই মারা গেছেন। আরও পড়ুন‘এক্সপ্রেসওয়েতে চাকা ফেটে বাসটি উড়ে খাদে পড়ে যায়’ ফায়ার সার্ভিসের এই কর্মকর্তা বলেন, ‘ঘটনাস্থল ও হাসপাতালে এখন পর্যন্ত ১৯ জনের মৃত্যু হয়েছে। আমরা দুর্ঘটনার খবর পেয়েছি সকাল পৌনে আটটার দিকে। আধা ঘণ্টার মধ্যে আমাদের দল ঘটনাস্থলে পৌঁছে উদ্ধারকাজ শুরু করে। বাসটির ভেতর থেকে ১৪ জনের লাশ উদ্ধার করি। গুরুতর অনেক যাত্রীকে স্থানীয় লোকজনের সহযোগিতায় হাসপাতালে পাঠায়। লাশগুলো পুলিশের কাছে হস্তান্তর করা হয়েছে। হাসপাতালে নেওয়ার পর আরও পাঁচজনের মৃত্যু হয়েছে।’ ফায়ার সার্ভিসের তিনটি ইউনিট কাজ করেছে। তাদের উদ্ধারকাজ শেষ। বাসের ভেতরে আর কোনো যাত্রী নেই বলে তিনি নিশ্চিত করেছেন। আরও পড়ুনএক্সপ্রেসওয়েতে দুর্ঘটনায় জেলা প্রশাসনের তদন্ত কমিটি সকালে শিবচরে পদ্মা সেতুর এক্সপ্রেসওয়ের কুতুবপুর এলাকায় ইমাদ পরিবহনের যাত্রীবাহী বাসের চালক নিয়ন্ত্রণ হারালে সেটি খাদে পড়ে যায়। দুর্ঘটনার বিষয়ে মাদারীপুরের পুলিশ সুপার (এসপি) মো. মাসুদ আলম বলেন, এ দুর্ঘটনার কারণ এখনো নিশ্চিতভাবে বলা যাবে না। তবে প্রাথমিকভাবে জানা গেছে, যান্ত্রিক ত্রুটি, অতিরিক্ত গতি ও সামনের ডান পাশের চাকা ফেটে দুর্ঘটনাটি ঘটেছে। আরও পড়ুনছবিতে মাদারীপুরের এক্সপ্রেসওয়ের দুর্ঘটনা",Prothom Alo,https://www.prothomalo.com/bangladesh/district/191prz7gcm
"এক্সপ্রেসওয়েতে দুর্ঘটনা
ঢাকা মেডিকেলে মারা গেছেন দুজন, নিহতের সংখ্যা বেড়ে ১৯","মাদারীপুরের শিবচরে সড়ক দুর্ঘটনায় আহত ব্যক্তিদের মধ্যে দুজন ঢাকা মেডিকেল কলেজ (ঢামেক) হাসপাতালে মারা গেছেন। এ নিয়ে এই দুর্ঘটনায় নিহত মানুষের সংখ্যা বেড়ে ১৯ হয়েছে বলে প্রথম আলোকে জানিয়েছেন মাদারীপুরের পুলিশ সুপার (এসপি) মো. মাসুদ আলম।মারা যাওয়া দুজনের নাম-পরিচয় তাৎক্ষণিকভাবে জানা যায়নি। তবে ঢামেক সূত্র জানায়, আজ রোববার বেলা ১১টার দিকে এই দুজনকে হাসপাতালের জরুরি বিভাগে আনা হয়। পরে তাঁদের মৃত ঘোষণা করেন কর্তব্যরত চিকিৎসক। লাশ দুটি কলেজের মর্গে রাখা হয়েছে বলে প্রথম আলোকে জানান ঢামেক পুলিশ ফাঁড়ির পরিদর্শক বাচ্চু মিয়া। তিনি আরও বলেন, এই দুর্ঘটনায় আহত ব্যক্তিদের মধ্যে সাতজন এখন এই হাসপাতালে চিকিৎসাধীন রয়েছেন।চিকিৎসাধীন সাতজন হলেন আ. হামিম (৫৫), শেখ ফয়সাল আহমেদ (৪০), বদরুদ্দোজা (৩০) পংকজ কান্তি ঘোষ (৫০), ঝুমা আক্তার (৩৪), মো. এনামুল (৪০) ও বুলবুল (৫০)। আরও পড়ুন‘এক্সপ্রেসওয়েতে চাকা ফেটে বাসটি উড়ে খাদে পড়ে যায়’ আজ সকাল সাড়ে সাতটার দিকে মাদারীপুরের শিবচরের পদ্মা সেতুর এক্সপ্রেসওয়ের কুতুবপুর এলাকায় ইমাদ পরিবহনের যাত্রীবাহী বাসের চালক নিয়ন্ত্রণ হারান। এতে বাসটি রেলিং ভেঙে খাদে পড়ে দুমড়েমুচড়ে যায়। এতে হতাহতের ঘটনা ঘটে। দুর্ঘটনায় অন্তত ২৫ জন আহত হয়েছেন। তাঁর বিভিন্ন হাসপাতালে চিকিৎসাধীন।মাদারীপুরের এসপি মাসুদ আলম প্রথম আলোকে বলেন, খুলনা থেকে ঢাকাগামী যাত্রীবাহী বাসটির সামনের ডান পাশের চাকা এক্সপ্রেসওয়েতে ফেটে যায়। এতে বাসটি রেলিং ভেঙে পাশের খাদে পড়ে যায়। আরও পড়ুনএক্সপ্রেসওয়েতে দুর্ঘটনায় জেলা প্রশাসনের তদন্ত কমিটি এই ঘটনায় তদন্ত কমিটি গঠন করেছে জেলা প্রশাসন। একই সঙ্গে নিহত ব্যক্তিদের পরিবারপ্রতি ২০ হাজার টাকা ও আহত যাত্রীদের ৫ হাজার টাকা করে আর্থিক সহযোগিতার ঘোষণা দেওয়া হয়েছে। আরও পড়ুনছবিতে মাদারীপুরের এক্সপ্রেসওয়ের দুর্ঘটনা আরও পড়ুন‘এক্সপ্রেসওয়েতে এত বড় দুর্ঘটনা আগে কেউ দেখেনি’",Prothom Alo,https://www.prothomalo.com/bangladesh/0i8feg9k6t
‘এক্সপ্রেসওয়েতে চাকা ফেটে বাসটি উড়ে খাদে পড়ে যায়’,"খুলনা থেকে ঢাকাগামী যাত্রীবাহী ইমাদ পরিবহনের বাসটির সামনের ডান পাশের চাকা এক্সপ্রেসওয়েতে ফেটে যায়। বাসটি তখন রেলিং ভেঙে পাশের খাদে পড়ে যায়। আজ রোববার বেলা ১১টার দিকে ঘটনাস্থল থেকে প্রথম আলোকে এ কথা জানিয়েছেন মাদারীপুরের পুলিশ সুপার (এসপি) মো. মাসুদ আলম। আরও পড়ুন‘এক্সপ্রেসওয়েতে এত বড় দুর্ঘটনা আগে কেউ দেখেনি’ এর আগে মাদারীপুরের শিবচরে পদ্মা সেতুর এক্সপ্রেসওয়ের কুতুবপুর এলাকায় ইমাদ পরিবহনের যাত্রীবাহী বাসের চালক নিয়ন্ত্রণ হারালে সেটি খাদে পড়ে যায়। এতে নিহতের সংখ্যা বেড়ে দাঁড়িয়েছে ১৭। আহত রয়েছেন অন্তত ২৫ জন। এসপি মো. মাসুদ আলম বলেন, এ দুর্ঘটনায় এখন পর্যন্ত নারীসহ ১৭ যাত্রী মারা গেছেন। এ দুর্ঘটনার কারণ এখনো নিশ্চিতভাবে বলা যাবে না। তবে প্রাথমিকভাবে জানা গেছে, যান্ত্রিক ত্রুটি, অতিরিক্ত গতি ও সামনের ডান পাশের চাকা ফেটে দুর্ঘটনাটি ঘটেছে। এ ঘটনায় হাইওয়ে পুলিশ তদন্ত কমিটি করবে। তদন্ত কমিটি বাসটির ফিটনেস, চালকের লাইসেন্স এসব জেনে দুর্ঘটনার কারণ সম্পর্কে বিস্তারিত বলতে পারবে। আপাতত চালক বা তাঁর সহকারী কে ছিলেন, তা নিশ্চিত করে বলা যাচ্ছে না। নিহত ব্যক্তিদের নাম-পরিচয় শনাক্তের কাজ চলছে। হতাহতদের শিবচর উপজেলা স্বাস্থ্য কমপ্লেক্সে নেওয়া হয়েছে। আরও পড়ুনএক্সপ্রেসওয়েতে দুর্ঘটনায় জেলা প্রশাসনের তদন্ত কমিটি আরও পড়ুনছবিতে মাদারীপুরের এক্সপ্রেসওয়ের দুর্ঘটনা এই পুলিশ কর্মকর্তা বলেন, ‘আমরা দেখেছি বাসটির সামনের ডান চাকা ফেটে গেছে। সড়কের রেলিং ভেঙে বাসটি উড়ে নিচে সংযোগ সড়কের খাদে পড়ে যায়। এ কারণে বাসটির সামনের অংশ দুমড়েমুচড়ে গেছে।’",Prothom Alo,https://www.prothomalo.com/bangladesh/district/8tum60hze5
এক্সপ্রেসওয়েতে দুর্ঘটনায় জেলা প্রশাসনের তদন্ত কমিটি,"মাদারীপুরের শিবচরে পদ্মা সেতুর এক্সপ্রেসওয়ের কুতুবপুর এলাকায় যাত্রীবাহী বাস খাদে পড়ে ১৭ জন নিহতের ঘটনায় তদন্ত কমিটি গঠন করেছে জেলা প্রশাসন। একই সঙ্গে নিহত ব্যক্তিদের পরিবারপ্রতি ২০ হাজার টাকা এবং আহত যাত্রীদের ৫ হাজার টাকা করে আর্থিক সহযোগিতার ঘোষণা দেওয়া হয়েছে। মাদারীপুরের জেলা প্রশাসক রহিমা খাতুন আজ রোববার বেলা সাড়ে ১১টায় প্রথম আলোকে এ তথ্য নিশ্চিত করেছেন। তিনি বলেন, অতিরিক্ত জেলা প্রশাসক পল্লব কুমার হাজরাকে প্রধান করে চার সদস্য বিশিষ্ট একটি তদন্ত কমিটি গঠন করা হয়েছে। এ কমিটিতে জেলা পুলিশ, হাইওয়ে পুলিশ, ফায়ার সার্ভিসসহ বিভিন্ন বিভাগের প্রতিনিধিরা থাকবেন। আগামী দুই কর্মদিবসের মধ্যে তদন্ত কমিটিকে দুর্ঘটনার মূল কারণ, কাদের গাফিলতিসহ বিস্তারিত অনুসন্ধান করে তদন্ত প্রতিবেদন জমা দিতে নির্দেশনা দেওয়া হয়েছে। আরও পড়ুন‘এক্সপ্রেসওয়েতে এত বড় দুর্ঘটনা আগে কেউ দেখেনি’ রহিমা খাতুন আরও বলেন, দুর্ঘটনায় নিহত প্রত্যেকের দাফন–কাফনের জন্য তাঁদের পরিবারকে ২০ হাজার টাকা আর্থিক সহযোগিতা দেওয়া হবে। একই সঙ্গে আহত ব্যক্তিদের চিকিৎসা খরচের জন্য পাঁচ হাজার টাকা দেওয়া হবে। হাইওয়ে পুলিশ, ফায়ার সার্ভিস ও স্থানীয় লোকজনের সঙ্গে কথা বলে জানা গেছে, আজ ভোর চারটার দিকে খুলনার ফুলতলা থেকে বাসটি ছাড়ে। পরে ভোর ৫টা ৫ মিনিটে খুলনার সোনাডাঙ্গা থেকে ইমাদ পরিবহনের বাসটি যাত্রী নিয়ে ঢাকার দিকে রওনা হয়। বাসটির চালক সকাল সাড়ে সাতটার দিকে পদ্মা সেতুর আগে এক্সপ্রেসওয়ের কুতুবপুর এলাকায় নিয়ন্ত্রণ হারান। এতে বাসটি রেলিং ভেঙে খাদে পড়ে দুমড়েমুচড়ে যায়। সকাল ৯টা পর্যন্ত ১৬ জনের লাশ উদ্ধার করা হয়েছে। আরও পড়ুনশিবচরের এক্সপ্রেসওয়ে থেকে বাস খাদে, নিহত ১৬",Prothom Alo,https://www.prothomalo.com/bangladesh/district/maslmoy9px
‘এক্সপ্রেসওয়েতে এত বড় দুর্ঘটনা আগে কেউ দেখেনি’,"‘পদ্মা সেতুর এক্সপ্রেসওয়েতে কম–বেশি দুর্ঘটনা ঘটছে। তবে মহাসড়কের রেলিং ভেঙে বাস খাদে পড়ে এত প্রাণহানির ঘটনা আগে ঘটেনি। এটি এক্সপ্রেসওয়েতে এখন পর্যন্ত সবচেয়ে বড় দুর্ঘটনা।’ কথাগুলো বলেছেন কুতুবপুর এলাকার হায়দার আলী। দুর্ঘটনার পর তিনি একজন স্বেচ্ছাসেবক হিসেবে উদ্ধারকাজে অংশ নিয়েছেন।মাদারীপুরের শিবচরের কুতুবপুর এলাকায় আজ রোববার সকালে ঢাকাগামী ইমাদ পরিবহনের যাত্রীবাহী বাস খাদে পড়ে ১৬ যাত্রীর মৃত্যু হয়েছে। মৃতের সংখ্যা আরও বাড়তে পারে বলে জানিয়েছেন উদ্ধারকর্মীরা। হাইওয়ে পুলিশ, ফায়ার সার্ভিস ও স্থানীয় লোকজনের সঙ্গে কথা বলে জানা গেছে, আজ ভোর চারটার দিকে খুলনার ফুলতলা থেকে বাসটি ছাড়ে। পরে ভোর ৫টা ৫ মিনিটে খুলনার সোনাডাঙ্গা থেকে ইমাদ পরিবহনের বাসটি যাত্রী নিয়ে ঢাকার দিকে রওনা হয়। বাসটির চালক সকাল সাড়ে সাতটার দিকে পদ্মা সেতুর আগে এক্সপ্রেসওয়ের কুতুবপুর এলাকায় নিয়ন্ত্রণ হারান। বাসটি রেলিং ভেঙে খাদে পড়ে যায়। এতে বাসটি দুমড়েমুচড়ে যায়। সকাল ৯টা পর্যন্ত ১৬ জনের লাশ উদ্ধার করা হয়েছে। স্থানীয় উদ্ধারকর্মীরা বলছেন, বাসটি ভরা যাত্রী ছিলেন। সড়ক থেকে বাসটি পড়ার সময় উল্টে যায়। এ কারণে এত প্রাণহানি। আরও পড়ুনশিবচরের এক্সপ্রেসওয়ে থেকে বাস খাদে, নিহত ১৬ উদ্ধারকর্মী চন্দন রায় বলেন, এক্সপ্রেসওয়েতে এর আগেও বাস, প্রাইভেট কার ও মাইক্রোবাস দুর্ঘটনায় পড়েছে। কিন্তু এবারই প্রথম বাস খাদে পড়ে ১৬ জন মারা গেছেন। এক্সপ্রেসওয়েতে চালকেরা অতিরিক্ত গতিতে গাড়ি চালান, যা এখানে দুর্ঘটনার প্রধান কারণ। শিবচর হাইওয়ে পুলিশের ভারপ্রাপ্ত কর্মকর্তা (ওসি) আবু নাঈম মো. মোফাজ্জেল হক বলেন, দুর্ঘটনায় এখন পর্যন্ত ১৬ জন মারা গেছেন। দুর্ঘটনার কারণ অনুসন্ধানে কাজ চলছে। প্রাথমিকভাবে ধারণা করা হচ্ছে, অতিরিক্ত গতির কারণে বাসটির চালক নিয়ন্ত্রণ হারালে সেটি খাদে পড়ে যায়।",Prothom Alo,https://www.prothomalo.com/bangladesh/district/ljrfdajytj
"শিবচরের এক্সপ্রেসওয়ে থেকে বাস খাদে, নিহত ১৬","মাদারীপুরের শিবচর উপজেলার কুতুবপুর এলাকায় ঢাকাগামী ইমাদ পরিবহনের যাত্রীবাহী বাস খাদে পড়ে ১৬ জন নিহত হয়েছেন। আহত হয়েছেন অন্তত ৩০ জন। আজ রোববার সকালে পদ্মাসেতুর এক্সপ্রেসওয়েতে এই দুর্ঘটনা ঘটে। হাইওয়ে পুলিশ, ফায়ার সার্ভিস ও স্থানীয় লোকজনের সঙ্গে কথা বলে জানা গেছে, আজ ভোর চারটার দিকে খুলনার ফুলতলা থেকে বাসটি ছাড়ে। পরে ভোর ৫টা ৫ মিনিটে খুলনার সোনাডাঙ্গা থেকে ইমাদ পরিবহনের বাসটি যাত্রী নিয়ে ঢাকার দিকে রওনা হয়। বাসটির চালক সকাল সাড়ে সাতটার দিকে পদ্মা সেতুর আগে এক্সপ্রেসওয়ের কুতুবপুর এলাকায় নিয়ন্ত্রণ হারান। বাসটি রেলিং ভেঙে পল্টি খেয়ে খাদে পড়ে যায়। এতে বাসটি দুমড়েমুচড়ে যায়। দুর্ঘটনাস্থল থেকে সকাল সোয়া আটটা  পর্যন্ত ১৪ জনের লাশ উদ্ধার করা হয়। আহত অবস্থায় উদ্ধার করে হাসপাতালে নেওয়ার পথে আরও দুজন মারা যান। আরও পড়ুনমাদারীপুরে বাস খাদে পড়ে নিহত ১৪ স্থায়ীয় উদ্ধারকর্মীরা বলছেন, বাসটি ভরা যাত্রী ছিলেন। সড়ক থেকে বাসটি পড়ার সময় ডিগবাজি খায়। এ কারণে এত প্রাণহানি। উদ্ধারকর্মী চন্দন রায় বলেন, এক্সপ্রেসওয়েতে এর আগেও বাস, প্রাইভেটকার ও মাইক্রোবাস দুর্ঘটনায় পড়েছে। কিন্তু এবারই প্রথম বাস খাদে পড়ে ১৬ জন মারা গেছেন। এক্সপ্রেসওয়েতে চালকেরা অতিরিক্ত গতিতে গাড়ি চালান, যা এখানে দুর্ঘটনার প্রধান কারণ। শিবচর হাইওয়ে পুলিশের ভারপ্রাপ্ত কর্মকর্তা (ওসি) আবু নাঈম মো. মোফাজ্জেল হক বলেন, দুর্ঘটনায় ১৬ জনের মৃত্যুর খবর পাওয়া গেছে। উদ্ধারকাজ চলছে। প্রাথমিকভাবে ধারণা করা হচ্ছে, অতিরিক্ত গতির কারণে বাসটির চালক নিয়ন্ত্রণ হারালে সেটি খাদে পড়ে যায়।",Prothom Alo,https://www.prothomalo.com/bangladesh/district/xkab28bn93
মাদারীপুরে বাস খাদে পড়ে নিহত ১৪,মাদারীপুরের শিবচর উপজেলার কুতুবপুরে আজ রোববার সকালে যাত্রীবাহী বাস খাদে পড়ে ১৪ জন নিহত হয়েছেন। পদ্মা সেতুর অ্যাপ্রোচ সড়কের পাঁচ্চর এলাকায় বাসটি দুর্ঘটনার শিকার হয়। শিবচর হাইওয়ে থানার ভারপ্রাপ্ত কর্মকর্তা (ওসি) আবু নাইম মো. মোফাজ্জল হক প্রথম আলোকে এ তথ্য নিশ্চিত করেন। ,Prothom Alo,https://www.prothomalo.com/bangladesh/district/rquuyc0t56
"স্বামীর পর সন্তানকে হারানো জরিনা বললেন, কিসের আশায় বাঁচব, কাকে নিয়ে বাঁচব","‘আমার পাখি উড়ে গেছে। দুনিয়ায় আমার আর কিছু থাকল না। কিসের আশায় বাঁচব, কাকে নিয়ে বাঁচব আমি।’ আজ শনিবার বিকেলে বাগেরহাটের কচুয়া উপজেলার চন্দ্রপাড়া এলাকায় ঘরের বারান্দার খাটে বসে এভাবে বিলাপ করছিলেন মো. বাদশা শেখের (১৭) মা জরিনা বেগম।গতকাল শুক্রবার বিকেলে পিরোজপুর সদর উপজেলার শংকরপাশা এলাকায় বাসচাপায় নিহত হয় বাদশা শেখ নামের ওই কিশোর। সে বাগেরহাট শহরের মুনিগঞ্জ মালোপাড়া এলাকার অবসরপ্রাপ্ত পুলিশ কর্মকর্তা বীর মুক্তিযোদ্ধা মৃত দবির উদ্দিনের ছেলে। পড়ত বাগেরহাটের কচুয়া উপজেলার গোয়ালমাঠ রসিকলাল মাধ্যমিক বিদ্যালয়ে দশম শ্রেণিতে।১৮ মাস বয়সে বাবাকে হারায় বাদশা। সাংসারিক জটিলতা থাকায় একমাত্র সন্তান বাদশাকে নিয়ে নিজের বাবার বাড়ির পাশে পালপাড়া এলাকায় ভাড়া থাকতেন বিধবা জরিনা বেগম। তিনি বলেন, ‘স্বামী মারা যাওয়ার পরে কলিজার টুকরা বাদশাকে নিয়ে বেঁচে ছিলাম। অনেক কষ্ট করে বাদশাকে বড় করেছি। বাদশা ছাড়া আমার পৃথিবীতে আর কেউ নেই। ওকে নিয়েই আমার সব স্বপ্ন ছিল। ওর মুখের দিকে তাকিয়ে দ্বিতীয়বার বিয়েও করিনি। বাদশা সব সময় বলত, “এসএসসি পাস করলেই তোমার আর কষ্ট হবে না। পুলিশ বা সেনাবাহিনীতে আমার চাকরি হয়ে যাবে। তখন তুমি শুধু শান্তি করবা।” আমার বাবা একবারে পাস করে গেছে, এখন তাকে নিয়ে আমার আর কষ্ট হবে না’ বলতে বলতে জ্ঞান হারিয়ে ফেলেন জরিনা বেগম। শুক্রবার বিকেলে নছিমনে করে বাগেরহাট থেকে পিরোজপুরের ভান্ডারিয়া উপজেলায় একটি বিয়ের অনুষ্ঠানে ক্যাটারিংয়ের কাজে যাওয়ার পথে দুর্ঘটনায় নিহত হয় মো. বাদশা শেখ। দুর্ঘটনায় নছিমনে থাকা ১৮ জনের মধ্যে বাদশাসহ পাঁচজন নিহত হয়।নিহত অন্য ব্যক্তিরা হলো বাগেরহাটের কচুয়া উপজেলার পালপাড়া গ্রামের আল আমিন মল্লিকের ছেলে কলেজ শিক্ষার্থী শাহিন মল্লিক (১৭), মাঠ রাঢ়িপাড়া এলাকার আবদুল কাদের মোল্লার ছেলে কলেজ শিক্ষার্থী শাহিন মোল্লা (১৮), মোরেলগঞ্জ উপজেলার চোমড়া এলাকার মো. হালিম শেখের ছেলে মো. সাব্বির শেখ (১৬), একই এলাকার আবুল মিনার ছেলে ইয়াসিন মিনা (১৬)। সাব্বির গোয়ালমাঠ রসিক লাল মাধ্যমিক বিদ্যালয়ে দশম শ্রেণিতে এবং ইয়াসিন মিনা যদুনাথ স্কুল অ্যান্ড কলেজে নবম শ্রেণিতে পড়ে। এ ছাড়া এই দুর্ঘটনায় আহত হয়ে সিরাজুল ইসলাম শিমুল, অনিক দত্ত ও বনি আমিন নামের তিন তরুণ হাসপাতালে চিকিৎসাধীন। শনিবার বিকেলে নিজ নিজ বাড়িতে নিহত কিশোরদের জানাজা ও দাফন সম্পন্ন হয়।নিহত শাহিন মল্লিক চলতি বছর গোয়ালমার রসিকলাল মাধ্যমিক বিদ্যালয় থেকে এসএসসি পাস করে। তাঁর মা পেয়ারা বেগম বলেন, ‘নৌবাহিনীতে আবেদন করেছিল আমার বাবা শাহিন। বাবার চাকরির স্বাদ আর মিটল না। কোনো মায়ের সন্তান যেন নছিমনে না ওঠে’—বলে বিলাপ করতে থাকেন তিনি। একমাত্র ভাইকে হারিয়ে কান্না থামছে না নিহত শাহিন মোল্লার ছোট দুই বোনের। শাহিনের বোন সেঁজুতি আক্তার বলে, ‘আমরা দুই বোন এক ভাই। শাহিন ভাই-ই ছিল আমাদের একমাত্র ভরসা। শোনার পর থেকেই আব্বা ও মা খাওয়াদাওয়া বন্ধ করে দিয়েছেন। কোনো কথাও বলছেন না। কী হবে আমাদের?’ এই বলে আবারও কান্না শুরু করেন দশম শ্রেণির শিক্ষার্থী সেঁজুতি আক্তার।এদিকে পাশাপাশি এলাকায় পাঁচ কিশোরের মৃত্যুতে শোকের ছায়া নেমে এসেছে স্থানীয় লোকজনের মধ্যে। মৃত্যুর ২৪ ঘণ্টা পার হলেও নিহত কিশোরদের পরিবারকে সরকার ও ক্যাটারিং কর্তৃপক্ষের পক্ষ থেকে কোনো সহযোগিতা করা হয়নি। তাদের পরিবারকে সরকারিভাবে আর্থিক সহযোগিতা দেওয়ার দাবি জানিয়েছেন স্থানীয় বাসিন্দারা।স্থানীয় ব্যবসায়ী ইকবাল মোল্লা বলেন, ‘যারা মারা গেছে, তাদের সবার পরিবারই অসহায়। মাত্র এক শ টাকার জন্য ওরা ক্যাটারিং সার্ভিসে কাজ করতে গিয়েছিল। এক শ টাকা আয় করতে গিয়ে প্রাণ হারিয়েছে তারা। এসব পরিবারকে সরকারিভাবে সহযোগিতা দেওয়ার দাবি জানাই আমরা।’কচুয়া উপজেলা নির্বাহী কর্মকর্তা মোছা. তাছমিনা খাতুন বলেন, নিহত কিশোরদের পরিবারের খোঁজখবর নেওয়া হয়েছে। স্বজনহারা এই পরিবারগুলোর পাশে জেলা ও উপজেলা প্রশাসন থাকবে। এ বিষয়ে আইনের মধ্যে থেকে প্রয়োজনীয় সহযোগিতা করা হবে।",Prothom Alo,https://www.prothomalo.com/bangladesh/district/uqpv3maplm
অসুস্থ মেয়ের কাছে ফেরা হলো না নার্স কুন্তী রানীর,"স্বাস্থ্য কমপ্লেক্সে দায়িত্ব পালন শেষে বাড়িতে থাকা দেড় বছর বয়সী অসুস্থ মেয়ে শর্মী রানীর কাছে ফিরছিলেন সিনিয়র স্টাফ নার্স কুন্তী রানী (২৭)। এর কিছুক্ষণের মধ্যে সড়ক দুর্ঘটনায় নিহত হন তিনি। এতে অসুস্থ মেয়ের কাছে তাঁর আর ফেরা হয়নি।শনিবার দুপুরে পঞ্চগড়ের দেবীগঞ্জ উপজেলার দেবীডুবা ইউনিয়নের লক্ষ্মীরহাট-চুলিয়ার মোড় এলাকার বোদা-দেবীগঞ্জ সড়কে মাইক্রোবাস ও তিন চাকার যানের (থ্রি-হুইলার) সংঘর্ষে নিহত হন কুন্তী রানী। এ ঘটনায় আরও দুজন গুরুতর আহত হয়েছেন।আজ বিকেলে কুন্তী রানীর লাশটি কর্মস্থলে নেওয়া হয়। মাত্র ২০ মিনিট আগে সুস্থ শরীরে বের হওয়া সহকর্মীর লাশ দেখে কাঁদতে থাকেন সহকর্মীরা। দেবীগঞ্জ উপজেলা স্বাস্থ্য কমপ্লেক্সের নার্সিং সুপারভাইজার ইতি খন্দকার বলেন, ‘সকাল আটটা থেকে বেলা দুইটা পর্যন্ত যে মানুষটা অসুস্থ মানুষের সেবা দিলেন। ডিউটি শেষ করে বের হওয়ার মাত্র ২০ মিনিটের মাথায় তিনি লাশ হয়ে ফিরলেন। এটাই মেনে নিতে পারছি না। এখন তাঁর দেড় বছরের বাচ্চাটাকে কে দেখে রাখবে।’কুন্তী রানী দেবীগঞ্জ উপজেলা পামুলী ইউনিয়নের কৃষক প্রীতিময় কুমার বর্মণের স্ত্রী। তিনি দেবীগঞ্জ উপজেলা স্বাস্থ্য কমপ্লেক্সে কর্মরত ছিলেন।দেবীগঞ্জ থানার উপপরিদর্শক (এসআই) ইয়াকুব আলী প্রথম আলোকে বলেন, এ ঘটনায় থ্রি-হুইলার ও মাইক্রোবাসটি জব্দ করা হয়েছে। লাশটি আইনি প্রক্রিয়া শেষে স্বজনদের কাছে হস্তান্তর করা হবে। পুলিশ ও স্থানীয় লোকজন জানিয়েছেন, আজ বেলা দুইটার দিকে স্বাস্থ্য কমপ্লেক্সের দায়িত্ব পালন শেষে একটি থ্রি-হুইলারে চেপে বাড়িতে ফিরছিলেন কুন্তী রানী। এ সময় বোদা-দেবীগঞ্জ সড়কের লক্ষ্মীরহাট-চুলিয়ার মোড় এলাকায় বিপরীত দিক থেকে আসা একটি মাইক্রোবাস তিন চাকার যানকে ধাক্কা দেয়। এতে মাইক্রোবাস ও তিন চাকার যানটি দুমড়েমুচড়ে যায়।এ দুর্ঘটনায় ওই যানের যাত্রী কুন্তী রানী ও মো. কাইয়ুম (৩৩) ও মাইক্রোবাসের যাত্রী মরিয়ম আক্তার (৪০) গুরুতর আহত হন। স্থানীয় লোকজন কুন্তী রানী ও কাইয়ুমকে দেবীগঞ্জ উপজেলা স্বাস্থ্য কমপ্লেক্সে নিয়ে যান। সেখানে চিকিৎসক কুন্তী রানীকে মৃত ঘোষণা করেন। এ সময় চালক মাইক্রোবাসটি ফেলে পালিয়ে যান। মাইক্রোবাসের যাত্রী মরিয়ম আক্তারকে উদ্ধার করে ঠাকুরগাঁও আধুনিক সদর হাসপাতালে পাঠানো হয়।নিহত কুন্তী রানীর প্রতিবেশী মিঠুন চন্দ্র বর্মণ প্রথম আলোকে বলেন, ‘কাকিমার (কুন্তী রানী) ডিউটি শেষ হলে প্রতিদিন কাকা (প্রীতিময় কুমার বর্মণ) মোটসাইকেলে করে বাড়িতে নিয়ে আসতেন। আজ (শনিবার) তাঁদের মেয়ে শর্মী রানী অসুস্থ থাকায় কাকিমাকে আনতে যেতে পারেননি কাকা। এ জন্যই কাকিমা থ্রি-হুইলারে বাড়িতে ফিরছিলেন। পথে এ দুর্ঘটনা ঘটে। সুস্থ একটা মানুষের এমন মৃত্যু মেনে নেওয়া যায় না।’",Prothom Alo,https://www.prothomalo.com/bangladesh/district/lts8fgdf72
চট্টগ্রামে ট্রাকের ধাক্কায় মোটরসাইকেল আরোহী নিহত,"চট্টগ্রাম নগরের এ কে খান মোড় এলাকায় ট্রাকের ধাক্কায় মোটরসাইকেল আরোহী এক যুবক নিহত হয়েছেন। এ সময় আরেকজন গুরুতর আহত হয়েছেন।আজ শনিবার দুপুর সাড়ে ১২টার দিকে এ দুর্ঘটনা ঘটে।নিহত ব্যক্তির নাম মো. সাজ্জাদ (৩৩)। পুলিশ জানায়, তিনি চট্টগ্রামের মিরসরাই উপজেলার জোরারগঞ্জ থানার করেরহাটের বাসিন্দা মো. শাহজাহানের ছেলে।অন্যদিকে আহত ব্যক্তির নাম মো. মাহমুদ (৪০)। তিনি চট্টগ্রাম নগরের পতেঙ্গা থানার কাঠগড় এলাকার বাসিন্দা নুরুল ইসলামের ছেলে।  পাহাড়তলী থানার ভারপ্রাপ্ত কর্মকর্তা (ওসি) মোস্তাফিজুর রহমান প্রথম আলোকে বলেন, এ কে খান মোড় এলাকায় একটি ট্রাক মোটরসাইকেলটিকে ধাক্কা দেয়। এতে একজন নিহত হয়েছেন। গুরুতর আহত অবস্থায় একজনকে চট্টগ্রাম মেডিকেল কলেজ (চমেক) হাসপাতালে ভর্তি করা হয়েছে। চমেক হাসপাতাল পুলিশ ফাঁড়ির ইনচার্জ এসআই আলাউদ্দিন তালুকদার জানান, আহত দুজনকে হাসপাতালে ভর্তি করা হলেও চিকিৎসক একজনকে মৃত ঘোষণা করেন। অন্যজন ভর্তি রয়েছেন।ওসি মোস্তাফিজুর রহমান আরও জানান, এ দুর্ঘটনায় ট্রাকটি জব্দ করেছে পুলিশ। ওই ট্রাকের চালককে আটক করা হয়েছে।",Prothom Alo,https://www.prothomalo.com/bangladesh/wggq3prpns
"কসবায় নিয়ন্ত্রণ হারিয়ে খাদে পড়ল ট্রাক, প্রাণ গেল চালকের সহকারীসহ দুজনের","জমিতে কাজ শেষে হেঁটে বাড়ি ফিরছিলেন দেলোয়ার হোসেন (৩৫)। এ সময় হঠাৎ করে নিয়ন্ত্রণ হারানো একটি ট্রাক উল্টে সড়কের পাশের খাদে পড়ে যায়। এ সময় পথচারী দেলোয়ার হোসেন ও ট্রাকের চালকের সহকারী পাপেল হোসেনের (১৬) মৃত্যু হয়েছে। আজ শুক্রবার বেলা একটার দিকে ব্রা‏হ্মণবাড়িয়ার কসবা উপজেলার কসবা-সৈয়দাবাদ সড়কের বিনাউটি ইউনিয়নের চান্দাইসার গ্রামে এ দুর্ঘটনা ঘটেছে। এ সময় ট্রাকের চালক কামাল মিয়া গুরুতর আহত হয়েছেন। নিহত দেলোয়ার হোসেন কসবা উপজেলার বিনাউটি ইউনিয়নের হাজীপুর গ্রামের আজিজুল হকের ছেলে। তিনি পেশায় কৃষক। এদিকে নিহত পাপেল হোসেন একই ইউনিয়নের সৈয়দাবাদ গ্রামের আবদুর রহমানের ছেলে। তিনি দুর্ঘটনাকবলিত ট্রাকের চালকের সহকারী ছিলেন। আহত ট্রাকচালক কামাল মিয়া বর্তমানে কুমিল্লা মেডিকেল কলেজ হাসপাতালে চিকিৎসাধীন। পুলিশ ও স্থানীয় সূত্রে জানা গেছে, দেলোয়ার হোসেন জমিতে কাজ শেষে কসবা-সৈয়দাবাদ সড়ক দিয়ে বাড়ি ফিরছিলেন। এদিকে কসবা থেকে সৈয়দাবাদগামী একটি ট্রাক বেলা একটার দিকে কসবা-সৈয়দাবাদ সড়কের চান্দাইসার এলাকায় পৌঁছালে ট্রাকের চালক নিয়ন্ত্রণ হারান। এতে দেলোয়ার, পাপেল ও চালক কামাল ট্রাকের নিচে চাপা পড়েন। পরে স্থানীয় লোকজন তিনজনকে উদ্ধার করে কসবা উপজেলা স্বাস্থ্য কমপ্লেক্সে নিয়ে গেলে সেখানকার কর্তব্যরত দেলোয়ার ও পাপেলকে মৃত ঘোষণা করেন। এ ছাড়া চালক কামাল মিয়ার অবস্থা গুরুতর হওয়ায় তাঁকে কুমিল্লা মেডিকেল কলেজ হাসপাতাল পাঠানো হয়েছে।এদিকে নিহত দেলোয়ার হোসেনের লাশ তাঁর বাড়িতে নিয়ে গেলে হৃদয়বিদারক দৃশ্যের সৃষ্টি হয়। এ সময় ওই বাড়িতে দেলোয়ারের দুই মেয়ে আর এক ছেলে কান্নায় ভেঙে পড়েন। কসবা থানার ভারপ্রাপ্ত কর্মকর্তা (ওসি) মোহাম্মদ মহিউদ্দিন বলেন, দুর্ঘটনার খবর পেয়ে কসবা থানা–পুলিশ ও বিনাউটি ইউনিয়ন পরিষদের চেয়ারম্যান মো. বেদন মিয়া ঘটনাস্থল পরিদর্শন করেছে। দুর্ঘটনাকবলিত ট্রাকটি জব্দ করা হয়েছে। এ ঘটনায় আইনগত ব্যবস্থা নেওয়া হচ্ছে।",Prothom Alo,https://www.prothomalo.com/bangladesh/district/carin3fzkq
"অটোরিকশা থেকে পড়ে বাসের চাপায় পিষ্ট হয়ে মায়ের মৃত্যু, মেয়ে আহত","কক্সবাজারের মহেশখালী উপজেলায় বাসচাপায় পিষ্ট হয়ে এক নারীর মৃত্যু হয়েছে। আজ শুক্রবার বেলা সাড়ে ১১টার দিকে উপজেলার বড় মহেশখালী ইউনিয়নের বড় ডেইল এলাকায় গোরকঘাটা-কালারমারছড়া সড়কে এ দুর্ঘটনা ঘটে। এ সময় ওই নারীর তিন বছরের এক কন্যাশিশুও আহত হয়। তাকে উপজেলা স্বাস্থ্য কমপ্লেক্সে প্রাথমিক চিকিৎসা শেষে কক্সবাজার সদর হাসপাতালে স্থানান্তর করা হয়েছে।নিহত নারীর নাম রোজিনা আক্তার (৪৩)। তিনি উপজেলার হোয়ানক ইউনিয়নের পানিরছড়া এলাকার মোহাম্মদ ছৈয়দের স্ত্রী। দুর্ঘটনায় আহত শিশুর নাম তানহা বেগম। পুলিশ ও প্রত্যক্ষদর্শীরা জানান, রোজিনা আক্তার তাঁর কন্যাশিশুকে নিয়ে শ্বশুরবাড়ি থেকে বাবার বাড়ি যাচ্ছিলেন। বড় ডেইল এলাকায় আসার পর উল্টোদিক থেকে আসা বেপরোয়া গতির একটি বাসকে হঠাৎ সাইড দেওয়ার চেষ্টা করে তাঁদের বহনকারী অটোরিকশাটি। এ সময় অটোরিকশা থেকে ছিটকে পড়ে যান রোজিনা আক্তার। এ সময় বেপরোয়া গতির বাসের চাকায় পিষ্ট হয়ে মারা যান তিনি। অটোরিকশাটি নিয়ন্ত্রণ হারিয়ে ফেলায় আহত হয় ভেতরে থাকা তাঁর কন্যাশিশু। মহেশখালী থানার ভারপ্রাপ্ত কর্মকর্তা প্রণব চৌধুরী প্রথম আলোকে বলেন, দুর্ঘটনার পর স্থানীয় বাসিন্দাদের সহযোগিতায় ওই বাসটি জব্দ করা হয়েছে, তবে বাসের চালক পালিয়ে গেছেন।",Prothom Alo,https://www.prothomalo.com/bangladesh/district/hbqbzv04dv
